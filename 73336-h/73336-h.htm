<!DOCTYPE html>
<html lang="it">
<head>
  <meta charset="UTF-8">
  <title>La Città dell'Oro | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.opere {margin: 3em 10%; page-break-before: always;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

</style>
</head>
<body>
<div style='text-align:center'>*** START OF THE PROJECT GUTENBERG EBOOK 73336 ***</div>

<div class="booktitle">
<h1>
LA CITTÀ DELL’ORO.
</h1>
</div>

<hr class="silver">

<div class="titlepage">
<p class="x-large">
EMILIO SALGARI
</p>

<p class="pad1 main-t">
<span class="x-small">LA</span><br>
<i>Città dell’Oro</i>
</p>

<p class="pad2">
RACCONTO
</p>

<p>
Con 41 disegni di Antonio Bonamore e Gino De Bini
</p>

<p class="pad4">
<span class="large">MILANO</span><br>
<span class="smcap">Fratelli Treves, Editori</span><br>
<span class="small">1898.</span>
</p>
</div>

<div class="verso">
<hr class="mid">
<p>
PROPRIETÀ LETTERARIA ED ARTISTICA
</p>

<p>
<i>Riservati tutti i diritti.</i>
</p>

<p>
Tip. Fratelli Treves.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p><span class="pagenum" id="Page_3">[3]</span></p>

<h2 id="cap1">I.
<span class="smaller">Yaruri.</span></h2>
</div>

<p>
— Bada, Alonzo! Se ti piomba addosso, non so se il
medico, quell’ottimo Velasco, saprà accomodarti le ossa.
</p>

<p>
— Non temere, cugino, ho il polso fermo e l’occhio
sicuro.
</p>

<p>
— Ma quei dannati giaguari spiccano tali salti da
far invidia alle tigri indiane. Anche la settimana scorsa
mi hanno storpiato uno schiavo presso la foce dell’Arauca,
sebbene quel disgraziato fosse un abile cacciatore.
</p>

<p>
— Ma non aveva fra le mani un buon fucile.
</p>

<p>
— Una freccia intinta nel velenoso curaro vale
quanto una palla di fucile.
</p>

<p>
— Non mi fido, cugino Raffaele, di quelle freccie.
</p>

<p>
— Hai torto. Volano via silenziose e non falliscono
<span class="pagenum" id="Page_4">[4]</span>
mai, quando sono lanciate da un indiano dell’Orenoco.
Ti dirò poi che....
</p>

<p>
— Zitto, cugino!
</p>

<p>
— Il giaguaro?
</p>

<p>
— Ho udito laggiù a rompersi un ramo.
</p>

<p>
— Fermati, Alonzo! Non vorrei festeggiare il tuo
arrivo dalla Florida con una disgrazia.
</p>

<p>
— Taci! Non ho paura.
</p>

<p>
I due cugini si erano arrestati col dito sul grilletto
del fucile e gli occhi fissi sugli ammassi di tronchi e
di fogliame che si stendevano dinanzi a loro.
</p>

<p>
Al di là della boscaglia si udiva gorgogliare la corrente
dell’Orenoco, di quel fiume gigante che coi suoi
numerosi affluenti solca contemporaneamente le due
repubbliche di Columbia e di Venezuela, allungandosi
fin presso l’altro gigante che attraversa tutta intera
l’America del Sud centrale, il famoso fiume delle
Amazzoni.
</p>

<p>
Alcuni <i>mico</i>, scimmiottini così piccoli che possono
stare in una scatola di sigari, graziosissimi, svelti,
intelligenti, emettevano le loro grida lamentevoli, dondolandosi
all’estremità dei rami, mentre su di un tronco
una copia di <i>canindè</i>, bellicosi pappagalli grossi come
le <i>cacatoe</i> dell’Australia, colle ali turchine ed il petto
giallo, cicalavano a piena voce.
</p>

<p>
<span class="pagenum" id="Page_5">[5]</span>
</p>

<p>
I due cacciatori stettero alcuni istanti in silenzio,
indagando cogli sguardi i cespugli, gli alberi e le foglie
gigantesche che proiettavano sul terreno una cupa
ombra e tendendo accuratamente gli orecchi, poi Alonzo
disse:
</p>

<p>
— Mi sono ingannato. Non odo nulla di sospetto.
</p>

<p>
— Non fidiamoci, cugino mio. Il giaguaro ci avrà
scorti e si sarà rintanato. To’!... Non senti questo
odore di selvatico? È passato di qui, ne sono certo.
</p>

<p>
— Si mostri, dunque!
</p>

<p>
Aveva appena pronunciate queste parole, che si videro
le larghe foglie d’un <i>bananeira</i> aprirsi rapidamente
ed apparire una grossa testa colla pelle fulva
picchiettata di nero, che ricordava quella d’una tigre,
con una larga bocca irta di lunghi ed acuti denti.
Gli occhi di quella fiera, contratti in forma d’un <i>i</i>
come quelli dei gatti, si fissavano sui due cacciatori,
mandando certi lampi che avevano i riflessi dell’acciaio.
</p>

<p>
— Eccolo!... — esclamò Raffaele. — Indietro!... È
affar mio!...
</p>

<p>
Un soffio potente, che parve un sordo ruggito, uscì
dalle mascelle aperte della fiera. Era una minaccia tremenda;
annunciava l’imminenza dell’assalto.
</p>

<p>
— Gli pianterò una palla fra i due occhi, — disse
Alonzo. — Guardati, cugino.
</p>

<p>
<span class="pagenum" id="Page_6">[6]</span>
</p>

<p>
Puntò rapidamente il fucile che teneva in mano e
senza attendere altro fece fuoco. Era ormai troppo
tardi! La tigre americana aveva preso lo slancio ed
era partita con impeto irresistibile, descrivendo una
fulminea parabola.
</p>

<p>
Il fumo non si era ancora dileguato che l’imprudente
cacciatore giaceva a terra. Il giaguaro gli stava
sopra, pronto a stritolargli il cranio o ad aprirglielo
con un formidabile colpo d’artiglio.
</p>

<p>
Raffaele aveva gettato un grido d’orrore. La scena
era stata così rapida che gli era mancato il tempo di
prevenire o d’arrestare lo slancio della belva.
</p>

<p>
A sua volta aveva puntata l’arma, ma la tema di
sbagliare la mira e di colpire invece il cugino, lo aveva
trattenuto. Gettò un secondo grido.
</p>

<p>
— Aiuto!...
</p>

<p>
D’improvviso vide aprirsi precipitosamente i cespugli,
apparire un indiano armato di una di quelle pesanti
mazze di legno di ferro che usano i rivieraschi dell’Orenoco
e che chiamansi <i>wanaya</i>, armi formidabili
che con un solo colpo sfracellano il cranio più resistente.
</p>

<p>
Senza pronunciare una parola, senza nemmeno gettare
uno sguardo sul cugino d’Alonzo, con un coraggio
temerario, quell’indiano piombò addosso al giaguaro
<span class="pagenum" id="Page_7">[7]</span>
e con un tremendo colpo della sua pesante arma
lo fece stramazzare al suolo fulminato. La terribile
<i>wanaya</i> gli aveva fracassato il cranio.
</p>

<p>
Raffaele si era precipitato verso Alonzo, il quale,
dopo aver respinto il cadavere sanguinante della fiera,
s’era alzato a sedere.
</p>

<p>
— Sei ferito, cugino mio? — gli chiese con voce
tremula.
</p>

<p>
— No, — rispose Alonzo tergendosi il freddo sudore
che inondavagli il viso già pallido. — Ma se il
soccorso tardava, ero spacciato.
</p>

<p>
— Nemmeno una graffiatura?
</p>

<p>
— Neanche le vesti lacerate. Il giaguaro ha avuto
un istante di esitazione ed è stata la mia salvezza.
Ti giuro però, cugino mio, che mi sento tutto scombussolato.
</p>

<p>
— Presto, ritorniamo alla piantagione. Una vecchia
bottiglia di vino di Spagna ti farà bene.
</p>

<p>
Alonzo si era alzato raccogliendo il fucile che lo
aveva così male servito in quel supremo istante. Stavano
per ricacciarsi nella foresta, quando entrambi si
arrestarono, esclamando:
</p>

<p>
— E l’indiano?
</p>

<p>
Si volsero di comune accordo e scorsero il salvatore
ritto accanto ad una palma massimiliana, appoggiato
<span class="pagenum" id="Page_8">[8]</span>
alla sua formidabile mazza, immobile come una
statua di porfido.
</p>

<p>
Era un indiano di alta statura, colle membra assai
sviluppate, il petto ampio, coi lineamenti duri, angolosi
e gli sguardi cupi che avevano un non so che di
triste ed i capelli lunghi e neri, adorni d’una penna
d’<i>aracari</i>, cioè d’un piccolo tucano molto comune sull’Orenoco.
Aveva il petto adorno di varie linee dipinte
in rosso, il collo d’una fila di perle azzurre, alle quali
era sospesa una placca d’oro in forma di mezzaluna
e per unico vestito portava un sottanino di cotone finissimo,
intessuto con pagliuzze d’argento, il <i>guayaro</i>
come lo chiamano gl’indiani.
</p>

<p>
Vedendo i due cacciatori avvicinarglisi, l’indiano
non si era mosso, però i suoi cupi sguardi si erano
accesi d’una viva fiamma.
</p>

<p>
— Chi sei? — chiese Raffaele.
</p>

<p>
— Yaruri, — rispose l’indiano che doveva comprendere
perfettamente lo spagnuolo.
</p>

<p>
— Sei schiavo in qualche piantagione?
</p>

<p>
— Sono uomo libero, — disse il Pellerossa con
fierezza.
</p>

<p>
— Da dove vieni?
</p>

<p>
— Molto da lontano; dai paesi ove il sole tramonta.
</p>

<p>
<span class="pagenum" id="Page_11">[11]</span>
</p>

<p>
— Hai disceso l’Orenoco per cacciare forse il
<i>manato</i>?<a class="tag" id="tag1" href="#note1">[1]</a>
</p>

<p>
— Forse, — rispose l’indiano con un sorriso misterioso.
</p>

<p>
— Sei valente, te lo dico io.
</p>

<p>
— Lo so: nessuno eguaglia il braccio di Yaruri.
</p>

<p>
— Grazie del tuo soccorso, — disse Alonzo. — Ti
serberò riconoscenza e se vorrai seguirci alla piantagione,
non avrai a lagnarti di noi.
</p>

<p>
— Intanto prendi, amico valoroso, — disse suo
cugino.
</p>

<p>
Estrasse un borsellino contenente parecchie pezze
d’oro e lo porse all’indiano; ma questi lo gettò a terra
con supremo disprezzo, dicendo con aria tetra:
</p>

<p>
— A me dell’oro?... Sono qui venuto per offrirne
a te!...
</p>

<p>
I due cacciatori, stupiti di vedere quell’indiano respingere
quell’oro, tanto ardentemente desiderato dai
suoi fratelli rossi per abbandonarsi poi a delle tremende
ebbrezze che durano delle settimane intere, si
erano guardati l’un l’altro per chiedersi se quell’indiano
era pazzo. Quando udirono quelle parole, la loro
meraviglia non ebbe più limiti.
</p>

<p>
<span class="pagenum" id="Page_12">[12]</span>
</p>

<p>
— Tu ci offri dell’oro! — esclamarono.
</p>

<p>
— L’ho detto, — rispose l’indiano. — Se gli uomini
bianchi mi seguiranno nei lontani paesi ove il
sole tramonta, li farò tanto ricchi da non saperne cosa
fare dell’oro.
</p>

<p>
— Ma da dove vieni tu? — chiese Raffaele.
</p>

<p>
— Dall’alto Orenoco.
</p>

<p>
— A quale tribù appartieni?
</p>

<p>
— A quella dei Cassipagotti. La conosci tu?
</p>

<p>
— Ne ho udito vagamente parlare qualche volta e
con terrore.
</p>

<p>
— Se vorrai, io ti condurrò lassù.
</p>

<p>
— I tuoi compatriotti non sono antropofagi?
</p>

<p>
— È vero.
</p>

<p>
— E da cent’anni spaventano le vicine regioni.
</p>

<p>
— È vero, — disse l’indiano con orgoglio.
</p>

<p>
— E vuoi condurmi presso i tuoi?
</p>

<p>
— Sì, se mi seguirai.
</p>

<p>
— E tu mi assicuri che là vi è dell’oro?
</p>

<p>
— Fin che vorrai.
</p>

<p>
— Non ti credo, quantunque si sappia che l’alto
Orenoco è ricco d’oro.
</p>

<p>
Un sorriso contrasse le labbra dell’indiano.
</p>

<p>
— Tu adunque non hai mai udito parlare degli
Eperomerii? — chiese.
</p>

<p>
<span class="pagenum" id="Page_13">[13]</span>
</p>

<p>
Udendo quel nome, il piantatore aveva emesso un
grido di stupore.
</p>

<p>
— Hai parlato degli Eperomerii! — esclamò.
</p>

<p>
— E di Manoa, hai mai udito parlare? — continuò
l’indiano.
</p>

<p>
— Di Manoa!... Potenza di Dio!... Tu parli di
Manoa!...
</p>

<p>
Il piantatore che pareva in preda ad una viva eccitazione,
guardava l’indiano con due occhi che brillavano
di cupidigia. Pareva che quella parola di Manoa
lo avesse completamente scombussolato.
</p>

<p>
— Cugino, — disse Alonzo, che non aveva compreso
nulla o quasi nulla di quanto aveva detto l’indiano
e che non aveva mai udito parlare nè degli
Eperomerii, nè di Manoa; — mi sembri commosso.
</p>

<p>
— E vi è da commuovere l’uomo più impassibile
della terra, — rispose il piantatore con voce rotta. — Si
tratta di conquistare ricchezze incalcolabili, di monti
d’oro, d’una città d’oro, mi comprendi?
</p>

<p>
— D’una città d’oro!... — esclamò Alonzo. — Ma
cosa narri tu?...
</p>

<p>
— L’antica leggenda sta per diventare realtà. Barreo
ne ha parlato, il cavalier Raleigh, Giovanni Martinez e
Keymis non si sono sognati, no, l’esistenza degli Eperomerii....
Ah! Alonzo, vedo milioni, vedo dei miliardi!...
</p>

<p>
<span class="pagenum" id="Page_14">[14]</span>
</p>

<p>
— Ma impazzisci?
</p>

<p>
— No, Alonzo, il mio cervello è a posto, ma che
questo nome di Manoa l’abbia un po’ sconvolto, non
potrei dirti di no. Manoa!... Manoa!... gli Eperomerii!...
Quale inaudita fortuna!...
</p>

<p>
Poi volgendosi verso l’indiano che conservava la
sua inalterabile impassibilità, chiese:
</p>

<p>
— Ma è proprio vero che tu mi condurrai là?
</p>

<p>
— Te l’ho detto, — rispose Yaruri.
</p>

<p>
— Ma non ci tradirai, tu?
</p>

<p>
— A quale scopo?
</p>

<p>
— Che ne so io? Gli uomini della tua tribù sono
antropofagi e possono aver bisogno di qualche arrosto
d’uomini bianchi per qualche rito misterioso.
</p>

<p>
— Non sono nelle tue mani, io? Chi t’impedirà
d’uccidermi al primo sospetto?
</p>

<p>
— È vero, — disse Raffaele.
</p>

<p>
— Verrai?
</p>

<p>
— Una domanda prima.
</p>

<p>
— Parla.
</p>

<p>
— Vorrei sapere per quale motivo un indiano tradisce
un segreto, gelosamente custodito per più di tre
secoli dagli uomini della tua razza.
</p>

<p>
Negli sguardi tetri dell’indiano guizzò un lampo
sanguigno.
</p>

<p>
<span class="pagenum" id="Page_15">[15]</span>
</p>

<p>
— Una vendetta! — disse poi, con voce cupa.
</p>

<p>
— Non ti comprendo.
</p>

<p>
— A te l’oro, a me il supremo potere e la vita di Yopi.
</p>

<p>
— Chi è questo Yopi?
</p>

<p>
— Un uomo che odio e che bisogna che uccida, — rispose
l’indiano con accento feroce.
</p>

<p>
— Ma perchè l’odii?
</p>

<p>
— È un mio segreto. Vorrai aiutarmi? Io ti darò
tanto oro da riempirne venti canotti.
</p>

<p>
— È lontano il tuo paese?
</p>

<p>
— Una luna.
</p>

<p>
— Un mese di navigazione vuoi dire?
</p>

<p>
— Sì.
</p>

<p>
— E non c’ingannerai?
</p>

<p>
— Lo giuro su questo <i>piaye</i><a class="tag" id="tag2" href="#note2">[2]</a>, — disse Yaruri,
toccando una pietra azzurra che portava sospesa al
sottanino.
</p>

<p>
— Ti credo. Alonzo, cugino mio, torniamo alla
piantagione. Fra un mese noi saremo tanto ricchi da
acquistare dieci città.
</p>

<p>
— Ma non ho compreso bene di cosa si tratta,
Raffaele.
</p>

<p>
— Ti spiegherà meglio il dottore. Vieni, Yaruri!...
</p>

<div class="chapter">
<p><span class="pagenum" id="Page_16">[16]</span></p>

<h2 id="cap2">II.
<span class="smaller">La leggenda dell’Eldorado.</span></h2>
</div>

<p>
Don Raffaele de Camargua era un uomo di alta
statura, bruno come un meticcio, con membra poderose.
Era un ufficiale spagnuolo dell’antica guarnigione
venezuelana. Scoppiata la rivolta che doveva sottrarre
alla Spagna quasi tutte le sue opulente colonie americane,
aveva abbandonato l’esercito dopo la proclamazione
della nuova repubblica.
</p>

<p>
Uomo audace ed intraprendente, aveva chiesto un
tratto di terra al di là delle regioni conosciute, nel
cuore dell’Orenoco, quel fiume gigante che attraversa
quasi tutta intera l’estremità settentrionale dell’America
del Sud, presso la foce della Cauca, in quel
tempo affatto spopolata.
</p>

<p>
Con poche dozzine di schiavi negri ed indiani aveva
<span class="pagenum" id="Page_19">[19]</span>
dissodate le terre, abbattute le secolari foreste ed aveva
piantato parecchie migliaia di canne di zucchero. A
poco a poco la prosperità era entrata nella sua piantagione
e nuovi schiavi erano stati aggiunti ai primi
e nuove capanne erano state erette in quelle solitudini
appena visitate da radi indiani.
</p>

<p>
Nel 1846, epoca in cui comincia questa veridica
istoria, la piantagione di don Raffaele Camargua era
una delle più belle di tutta la grande vallata dell’Orenoco.
</p>

<p>
Duecento schiavi fra indiani e negri la lavoravano;
un piccolo villaggio, difeso da solide palizzate, una
bella casa munita d’una spaziosa terrazza dalla quale
si dominava un vasto tratto del fiume gigante ed abbellita
da verande sulle quali il proprietario amava
schiacciare i suoi sonnellini in una comoda amaca di
fabbricazione indigena, e una grande distilleria si
specchiavano nelle acque dei due fiumi; un numero
ragguardevole di canotti di ogni dimensione sonnecchiavano
sulle sponde, destinati a recare ad Angostura
una volta ogni due mesi i carichi di zucchero
ed il <i>cascaça</i><a class="tag" id="tag3" href="#note3">[3]</a> ricavato dalla distilleria.
</p>

<p>
Giunto all’apice della fortuna, don Raffaele, che non
<span class="pagenum" id="Page_20">[20]</span>
aveva mai avuto un parente presso di sè, aveva pensato
di chiamare un suo cugino che dimorava alla
Florida, un giovanotto di diciott’anni, di bell’aspetto,
valente cacciatore, avido di viaggi e di avventure,
ma fino allora poco fortunato, poichè aveva veduto distruggere
le sue piantagioni da una rivolta d’indiani
Seminoli. Ed appunto quel giorno Alonzo, il cugino
desiderato, era giunto e per festeggiare il suo arrivo
aveva organizzato quella caccia al giaguaro che sarebbe
terminata drammaticamente senza il provvidenziale
intervento dell’indiano Yaruri.
</p>

<p>
Quando i due cugini giunsero alla piantagione, cadeva
la sera. Gli schiavi stavano per ritirarsi nelle
loro capanne per prepararsi la cena; solamente la distilleria
ancora fiammeggiava spandendo all’ingiro, per
un tratto immenso, i suoi effluvii alcoolici.
</p>

<p>
La comparsa di Yaruri parve però che destasse una
agitazione fra un gruppo d’indiani occupati a prepararsi
il pasto serale all’aperto. Furono veduti alzarsi
rapidamente, additarselo l’un l’altro e scambiarsi delle
rapide parole.
</p>

<p>
Ma nè don Raffaele, nè Alonzo, nè Yaruri vi avevano
fatto caso e si diressero verso l’abitazione, sulla cui
soglia un uomo di bassa statura ma assai membruto,
colla pelle oscura che aveva dei riflessi ramigni, con
<span class="pagenum" id="Page_21">[21]</span>
due occhi vivaci ed intelligenti e giovane ancora,
poichè non poteva avere più di trent’anni, li attendeva.
</p>

<p>
Era l’intendente della piantagione, un bravo meticcio,
o <i>mammalucco</i>, come chiamano laggiù gli
uomini derivanti da un incrocio di negri e d’indiani,
persone fedeli, coraggiose e sopratutto intelligentissime.
</p>

<p>
— Buona sera, padrone, — diss’egli levandosi cortesemente
il largo cappello di paglia in forma di fungo. — Cominciavo
ad inquietarmi e stavo per radunare
alcuni negri per venire in vostro soccorso.
</p>

<p>
— Abbiamo ucciso il giaguaro, Hara, — disse don
Raffaele, — o meglio è stato ucciso da quest’indiano
con un buon colpo di <i>wanaya</i>.
</p>

<p>
— Non ho mai veduto quest’uomo, padrone.
</p>

<p>
— Lo credo, Hara. Viene molto da lontano. Dov’è
Velasco?
</p>

<p>
— Sta visitando un negro che è gravemente ammalato.
</p>

<p>
— Cos’ha?
</p>

<p>
— Le febbri palustri, padrone.
</p>

<p>
— Velasco è un bravo medico e saprà guarirlo.
</p>

<p>
— Devo avvertirlo del vostro ritorno?
</p>

<p>
— E senza indugio. Ho da comunicargli delle cose
importanti. È pronta la cena?
</p>

<p>
<span class="pagenum" id="Page_22">[22]</span>
</p>

<p>
— Sì, padrone. È servita sulla terrazza.
</p>

<p>
— Vieni, Alonzo.
</p>

<p>
Entrarono nell’abitazione e salirono sulla terrazza,
sempre seguiti dal taciturno indiano. L’intendente aveva
già fatto allestire una succolenta cena fredda e fatta
accendere una lampada.
</p>

<p>
Una fresca brezza, profumata di mille aromi, veniva
dal fiume, facendo stormire le splendide e grandi foglie
delle palme massimiliane ed i rami di passiflore che si
estendevano lungo il parapetto.
</p>

<p>
Don Raffaele ed Alonzo si sedettero a tavola sturando
una bottiglia di vecchio vino di Spagna, trasportato
fino alla piantagione con molti pericoli e con
molte fatiche.
</p>

<p>
— Hai fame? — chiese il piantatore, rivolgendosi
all’indiano che si manteneva ritto in un angolo della
terrazza.
</p>

<p>
— L’indiano che pensa alla vendetta non prova
nè gli stimoli della fame, nè della sete, — rispose
Yaruri.
</p>

<p>
— La vendetta verrà a suo tempo, amico. Puoi assaggiare
queste costolette di <i>manato</i> che sono più deliziose
di quelle d’un vitello.
</p>

<p>
L’indiano alzò le spalle e non rispose.
</p>

<p>
— Che uomini! — esclamò Alonzo.
</p>

<p>
<span class="pagenum" id="Page_23">[23]</span>
</p>

<p>
— E sono tutti così, cugino mio, questi figli delle
selve. Fieri, orgogliosi e sopratutto vendicativi.
</p>

<p>
— E traditori, — aggiunse una voce.
</p>

<p>
I due cugini si volsero esclamando:
</p>

<p>
— Voi, dottore!...
</p>

<p>
— E giungo in buon punto, a quanto sembra.
L’aria dell’Orenoco mette appetito.
</p>

<p>
— Ma la tavola è eccellente, dottore, — disse don
Raffaele.
</p>

<p>
— Lo so, ed è per questo che vengo a trovarvi
di frequente.
</p>

<p>
— Troppo di rado, o mio caro Velasco. Vorrei vedervi
più sovente ed avere più spesso un così amabile
e sopratutto un così istruito compagno. Accomodatevi
e date un colpo di dente a questi fagiani di
fiume.
</p>

<p>
Il dottor Velasco non si fece pregare e si sedette
fra i due cugini. Era un uomo che aveva varcato la
quarantina come don Raffaele, alto, magro come un
basco, ma tutto nervi. La sua pelle, cotta e ricotta
dal sole equatoriale, era diventata già bruna come
quella d’un meticcio, ed i suoi baffi avevano già cominciato
a brizzolarsi.
</p>

<p>
Spagnuolo come don Raffaele, aveva emigrato da
giovane in America, soggiornando lunghi anni nel
<span class="pagenum" id="Page_24">[24]</span>
Brasile, poi spinto da una potente passione per la
storia naturale, aveva dato un addio alle città ed era
andato a stabilirsi ad Angostura, sull’Orenoco. Amante
però della natura selvaggia, intraprendeva delle lunghe
peregrinazioni sul fiume gigante, visitando le numerose
piantagioni sparse sulle sponde, ove metteva in
opera la sua scienza e la sua lunga pratica medicando
schiavi e padroni, ma facendo sopratutto raccolta
di piante, di uccelli e di animali che poi regalava
ai musei spagnuoli.
</p>

<p>
Don Raffaele era uno dei suoi migliori amici e
quantunque la piantagione di lui fosse la più lontana di
tutte, non mancava di visitarlo ogni quattro o sei mesi.
</p>

<p>
— Ebbene, giovanotto, — diss’egli rivolgendosi
verso Alonzo che stava intaccando un pappagallo arrosto
con un appetito invidiabile. — L’avete ucciso
il giaguaro?
</p>

<p>
— È stato ucciso, dottore, ma non da me.
</p>

<p>
— L’avete mancato?
</p>

<p>
— Pur troppo.
</p>

<p>
— Oh che cacciatore!
</p>

<p>
— Sono alle mie prime armi, dottore.
</p>

<p>
— È vero e non avete che diciott’anni. Alla vostra
età non si cacciano che i pappagalli. Ma.... to’!
Cosa fa quell’indiano?
</p>

<p>
<span class="pagenum" id="Page_27">[27]</span>
</p>

<p>
Invece di rispondere alla domanda, don Raffaele
alzò il capo chiedendogli a bruciapelo:
</p>

<p>
— Velasco, avete mai udito parlare di Manoa?
</p>

<p>
Il dottore, a quel nome magico, sussultò.
</p>

<p>
— Di Manoa!... — esclamò. — Ecco un nome che
fa battere il cuore a tutti gli uomini.
</p>

<p>
— E degli Eperomerii?
</p>

<p>
— E chi non conosce l’antica leggenda dell’<i>Eldorado</i>?
</p>

<p>
— Sapete la storia di quegli immensi tesori?
</p>

<p>
— Sì, don Raffaele; ma perchè tale domanda?
</p>

<p>
— Vi piacerebbe porre le mani su quei tesori?
</p>

<p>
— Se mi piacerebbe?... Non ho mai amato l’oro,
ma.... per Bacco!... se si tratta del famoso <i>Eldorado</i>!
Si può disprezzare la ricchezza, ma quei tesori dànno
le vertigini, don Raffaele, e poi si tratterebbe di chiarire
un’antica leggenda che ha occupato, per quasi
quattro secoli, gli storici americani ed europei.
</p>

<p>
— Allora affrettatevi a cenare, poi ci racconterete
quanto sapete sull’<i>Eldorado</i>.
</p>

<p>
— Posso narrarvelo anche assaggiando queste eccellenti
costolette di lamantino.
</p>

<p>
Vuotò un bicchiere di vino di Spagna, poi fra un
boccone e l’altro riprese:
</p>

<p>
— Questa leggenda dell’<i>Eldorado</i> rimonta alla distruzione
<span class="pagenum" id="Page_28">[28]</span>
dell’impero peruviano per opera del Pizzarro
e d’Almagro. Narrasi che dopo l’assassinio di Atabalipa,
lo sventurato imperatore fatto bruciare vivo
dai due feroci conquistatori, un figlio di costui uscisse
dall’impero assieme ad un grosso numero di sudditi e
con delle ricchezze immense, e che andasse a stabilirsi
fra l’Orenoco e l’Amazzone. Non si è mai potuto
sapere il nome di quel principe, ma si crede che
fosse il quarto figlio di Atabalipa. Pochi anni dopo
cominciarono a divulgarsi le voci dell’<i>Eldorado</i>. Si
diceva, dagl’indigeni dell’Orenoco, che una potente
nazione venuta dal Sud, i cui uomini indossavano
delle vesti a vivaci colori, era andata a stabilirsi sulle
loro terre scacciandoli a viva forza e che aveva fondata
una città detta Manoa, con palagi superbi che
avevano i tetti d’oro e le colonne pure d’oro. Quegli
stranieri si facevano chiamare Eperomerii od Orecchioni.
Dove quella città fosse precisamente situata,
nessuno lo sapeva, ma tutti ne parlavano.
</p>

<p>
— Dunque nessuno l’ha mai veduta, — disse Alonzo. — Allora
c’è da dubitare della sua esistenza.
</p>

<p>
— Un momento, giovanotto, — disse il dottore. — Vi
è chi l’ha visitata.
</p>

<p>
— Un uomo bianco forse?
</p>

<p>
— Un nostro compatriota.
</p>

<p>
<span class="pagenum" id="Page_29">[29]</span>
</p>

<p>
— Oh! oh! Ma dunque l’<i>Eldorado</i> non è più un
frutto della fantasia d’alcuni illusi.
</p>

<p>
— Niente affatto. Un certo Martinez Giovanni,
maestro d’artiglieria di Ordaco, uno dei capitani conquistatori,
percorrendo l’immensa regione che si estende
fra l’Orenoco e l’Amazzone, potè giungere all’opulenta
capitale di quei figli del sole.
</p>

<p>
Alla cancelleria di Portoricco conservasi ancora la
relazione del suo viaggio e del suo soggiorno a Manoa.
Da quella risulta che egli stette sette mesi in quella
città, che ebbe splendide accoglienze da parte degli
abitanti e che gli fu concesso il permesso di visitarla,
ma sempre accompagnato da una scorta la quale gli
bendava gli occhi quando doveva passare da certi
luoghi.
</p>

<p>
Quando ripartì il sovrano gli regalò molto oro, ma
non potè salvare che due fiaschi ripieni di polvere
aurifera, essendo stato depredato da alcuni indiani.
</p>

<p>
Ritornato alla costa, Martinez si recò a Portoricco
ove si ammalò. Prima di morire si fece recare l’oro
che aveva portato con sè e lo donò alla chiesa perchè
fondasse una cappellanìa, e la relazione del suo viaggio
che donò alla cancelleria per memoria della sua spedizione.
</p>

<p>
Saputosi ciò e perdurando sempre le voci sull’esistenza
<span class="pagenum" id="Page_30">[30]</span>
di quella famosa città, Pietro d’Orsua prima,
poi Girolamo d’Ortal, Ferdinando di Sarpa e Gonzales
Himene de Quesada, intrapresero delle spedizioni per
ritrovarla, ma non si sa se la scoprirono, poichè la
storia tace sulle loro imprese. Pare però che non riuscissero
nel loro intento, poichè Quesada, il conquistatore
dell’impero di Bogota, morendo, si fece giurare
da Antonio Barreo, suo genero ed ardito conquistatore,
d’impadronirsi del vasto territorio compreso
fra i due fiumi giganti, assicurandolo che avrebbe trovato
più oro di quanto i Pizzarro e gli Almagro ne
avevano raccolto nel Perù.
</p>

<p>
Barreo non mancò alla parola: Manoa esercitava un
fascino irresistibile. Partì alla conquista dell’Orenoco
con settecento cavalli e parecchie centinaia d’indiani.
Percorse deserte regioni, discese l’Orenoco, saccheggiò
parecchie tribù, ma finalmente dovette ritornare a
Santa Fè dopo di aver speso 300,000 ducati d’oro.
Potè però constatare che quella regione era immensamente
ricca d’oro e che tutte le tribù ne possedevano
in gran copia.
</p>

<p>
Durante l’esplorazione di Barreo comparve il famoso
cavalier inglese <i>sir</i> Walter Raleigh, il quale potè
avere dagl’indigeni notizie dell’esistenza di Manoa,
degli Eperomerii e degli Orecchioni, ma non potè
<span class="pagenum" id="Page_31">[31]</span>
giungere nella famosa città; nè più fortunato fu il
suo compagno Keymis, nè un altro nostro compatriota
Domingo di Vera, che tentò la conquista della regione
undici anni dopo Barreo, cioè nel 1593. Ecco, amici
miei, la storia dell’<i>Eldorado</i>.
</p>

<p>
Don Raffaele, che aveva ascoltato tutto ciò senza
pronunciare sillaba, riempì i bicchieri, vuotò il suo,
poi chiese:
</p>

<p>
— Ditemi, dottore, credete voi all’esistenza di questa
famosa Manoa?
</p>

<p>
— Sì, — disse Velasco, senza esitare. — La storia
lo prova. È ormai accertato che dopo la distruzione
dell’impero peruviano, una parte degli Inchi lasciarono
il regno per sfuggire alle ladronerie ed alla dura oppressione
dei nostri compatriotti. Le confidenze fatte
dagli indiani a Barreo, a Raleigh, a Keymis ed a
Vera, lo dimostrano chiaramente ed anche il nome di
Orecchioni assunto da uno dei due popoli venuti dai
paesi di ponente. Quel nome di Orecchioni non apparteneva
che agli Inchi, e gli Orenochesi prima lo
ignoravano affatto, nè tale nome appartiene alle loro
lingue. Aggiungete, inoltre, che quei nuovi popoli portavano
lunghe vesti e sul capo dei berretti rossi, ed
i soli Inchi, fra tutti i popoli dell’America del Sud,
indossavano vesti e sapevano colorire le stoffe.
</p>

<p>
<span class="pagenum" id="Page_32">[32]</span>
</p>

<p>
— Ma credete realmente che Manoa avesse tali ricchezze?
</p>

<p>
— E perchè no? È ormai provato che il territorio
compreso fra l’Orenoco e la Gujana è immensamente
ricco. Barreo, durante la sua spedizione, mandò in
Spagna in dono al re dei superbi presenti: statue,
quadrupedi, pesci e uccelli tutti d’oro massiccio; Raleigh
portò in patria molte botti ripiene di rocce aurifere
e da una sola ricavò nientemeno che tredicimila
lire sterline<a class="tag" id="tag4" href="#note4">[4]</a>. Vi dirò inoltre che a Cartagena fu
mandato un bastimento, il quale, fra le altre cose raccolte
sull’Orenoco, portava una statua d’oro di mole
gigantesca, del peso di quarantasette quintali, e che
rappresentava una divinità adorata da una tribù orenochese,
i cui abitanti si erano fatti cristiani. Che
meraviglia dunque che sia esistita e che esista ancora
una città i cui palazzi hanno i tetti e le colonne di
oro? Anche a Quito gli Inchi avevano i loro palazzi
coperti di lamine d’oro, che poi furono fuse da Ferdinando
de Soto.
</p>

<p>
— Dunque voi credete che Manoa abbia esistito.
</p>

<p>
— E credo che esista ancora fino a prova contraria.
L’immensa regione che si estende fra l’Amazzone
<span class="pagenum" id="Page_35">[35]</span>
e l’Orenoco non è stata ancora esplorata, quindi
la città dell’oro può ancora sussistere.
</p>

<p>
— Ditemi, dottore, se io vi dicessi andiamo a visitare
Manoa, mi accompagnereste?
</p>

<p>
Il dottore guardò don Raffaele colla più alta sorpresa,
come per domandargli se voleva scherzare.
</p>

<p>
— Ve lo dico seriamente, — disse il piantatore,
che lo aveva compreso.
</p>

<p>
— Visitare Manoa!...
</p>

<p>
— Sì, dottore.
</p>

<p>
— Ma sapete dove si trova innanzi a tutto?
</p>

<p>
— Vi è un uomo che lo sa e che ci condurrà.
</p>

<p>
— Chi è? — chiese Velasco al colmo dello stupore.
</p>

<p>
— Quell’indiano!
</p>

<p>
Quasi nel medesimo istante, dal lato della vasta
terrazza che guardava verso l’Orenoco, s’udì come un
grido soffocato e si sentirono i rami degli alberi, che
lambivano il parapetto, scricchiolare come sotto la
caduta d’un corpo pesante.
</p>

<div class="chapter">
<p><span class="pagenum" id="Page_36">[36]</span></p>

<h2 id="cap3">III.
<span class="smaller">Una fuga misteriosa.</span></h2>
</div>

<p>
Udendo quel grido e quel rumore, il piantatore, suo
cugino e Velasco si erano alzati, mentre l’indiano, con
una mossa fulminea, si era precipitato verso il parapetto
della terrazza, scrutando coi suoi acuti sguardi,
il fogliame degli alberi sottostanti.
</p>

<p>
— Cos’è, Yaruri? — chiese don Raffaele.
</p>

<p>
L’indiano non rispose: continuava a guardare con
profonda attenzione.
</p>

<p>
— Sarà stato qualche uccello, — disse Alonzo.
</p>

<p>
— A me parve un grido umano, — disse invece il
dottore.
</p>

<p>
— È vero, — rispose Yaruri. — Un uomo ascoltava
i vostri discorsi.
</p>

<p>
— Sarà stato qualche schiavo curioso, — disse don
Raffaele.
</p>

<p>
<span class="pagenum" id="Page_37">[37]</span>
</p>

<p>
— O qualche ghiottone, — aggiunse Alonzo. — Sarà
stato attirato dai profumi appetitosi della cena.
</p>

<p>
— Bah! Non occupiamoci di costui, — disse il piantatore,
alzando le spalle.
</p>

<p>
— Ma quel grido? — insistette il dottore.
</p>

<p>
— Sarà sfuggito un piede a quel curioso e sarà
capitombolato dall’albero. Sediamoci e riprendiamo la
conversazione, mio caro Velasco.
</p>

<p>
Tornarono a sedersi, ma Yaruri non si mosse: continuava
a scrutare il folto ed oscuro fogliame degli
alberi.
</p>

<p>
— Dunque, — riprese il piantatore, — vi chiedevo,
Velasco, se sareste disposto a seguirmi. Se venite
con me, avrete un vasto campo pei vostri studi
e potrete fare un’ampia raccolta di animali, di uccelli
e di piante rare.
</p>

<p>
— Vi confesso, don Raffaele, che ciò mi seduce più
che la città misteriosa.
</p>

<p>
— Venite?
</p>

<p>
— Diavolo! Voi correte troppo, amico mio. Ed i
miei ammalati?
</p>

<p>
— Non avete un altro collega ad Angostura? Cedete
a lui i vostri ammalati. Una lettera si scrive
presto ed uno dei miei uomini, s’incaricherà di portarla
a destinazione.
</p>

<p>
<span class="pagenum" id="Page_38">[38]</span>
</p>

<p>
— Orsù, dottore, — disse Alonzo, — si tratta di
visitare la famosa Manoa.
</p>

<p>
— Lo so.
</p>

<p>
— E di diventare milionari.
</p>

<p>
— Lo comprendo.
</p>

<p>
— E di fare un viaggio in regioni ancora vergini, — aggiunse
don Raffaele.
</p>

<p>
— L’attrattiva è potente, ma.... vi fidate voi di quell’indiano?...
Non ci tradirà?... Sapete che nell’Alto Orenoco
abitano tribù bellicose che non hanno mai piegato
il collo al giogo spagnuolo e che divorano i
prigionieri di guerra?
</p>

<p>
— Yaruri non ci tradirà, Velasco, — disse don
Raffaele. — Lo guida la vendetta e per compierla ha
bisogno dell’aiuto degli uomini bianchi. Orsù, avete
finito le vostre osservazioni?
</p>

<p>
Il dottore riempì i bicchieri ed alzando il suo disse:
</p>

<p>
— Beviamo alla buona riuscita del viaggio.
</p>

<p>
— Finalmente!... — esclamò don Raffaele. — Ecco
guadagnato un compagno che vale una miniera. Non
perdiamo tempo: è mezzanotte e all’alba partiremo.
Andate a riposare alcune ore, mentre io vado a fare
i preparativi.
</p>

<p>
— Dormiremo domani, — disse il dottore. — Vi
aiuteremo, don Raffaele.
</p>

<p>
<span class="pagenum" id="Page_39">[39]</span>
</p>

<p>
— Andiamo dunque.
</p>

<p>
I tre uomini, aiutati da Hara e da una mezza dozzina
di robusti negri, si misero alacremente al lavoro.
Dovendosi intraprendere un viaggio che poteva durare
parecchi mesi, fra regioni sconosciute, abitate da tribù
ostili, era necessario provvedersi di molte cose e sopratutto
scelte per non caricarsi di pesi soverchi che
avrebbero dovuto più tardi abbandonare, se fossero
stati costretti a lasciare il fiume.
</p>

<p>
Don Raffaele condusse i suoi compagni nei magazzini
addetti alla piantagione, che contenevano una infinita
quantità d’oggetti, di armi, di viveri, di vestiarii
e tutti e tre procedettero ad una scelta scrupolosa.
</p>

<p>
Quando ebbero terminato fecero incassare ogni cosa
e Hara fece trasportare tutto sulla sponda della Cauca.
Vi erano carabine, due casse di munizioni, vesti, una
tenda, viveri per due mesi, bussole, un sestante, un
cronometro per ottenere la latitudine e la longitudine
per non procedere a casaccio, utensili svariati per la
cucina, amache, una piccola farmacia e parecchi altri
oggetti ritenuti indispensabili, oltre parecchie casse di
cianfrusaglie e di perle da regalare agli indiani. Yaruri
per suo conto si limitò a scegliere una cerbottana
e parecchie dozzine di freccie, che si proponeva
di intingere più tardi nel succo mortale del <i>curaro</i>.
</p>

<p>
<span class="pagenum" id="Page_40">[40]</span>
</p>

<p>
— Andiamo ora a visitare la nostra scialuppa, — disse
don Raffaele. — Tra pochi minuti tutte le nostre
provviste saranno imbarcate e ci metteremo in
viaggio.
</p>

<p>
— Conduciamo con noi un equipaggio d’indiani? — chiese
Alonzo.
</p>

<p>
— No, cugino. La mia scialuppa è attrezzata e leggiera
e la condurremo noi. E poi, se gl’indiani dell’alto
Orenoco vedessero una truppa di persone, potrebbero
mettersi in sospetto e darci tutti addosso.
</p>

<p>
— È vero, — disse il dottore. — Meglio pochi,
ma risoluti.
</p>

<p>
Si diressero verso il fiume, presso le cui sponde si
trovavano parecchie scialuppe e due dozzine di canotti
indiani che venivano adoperati pel trasporto dei prodotti
della piantagione ad Angostura.
</p>

<p>
Vi erano appena giunti, quando Hara, che riceveva
le casse colà portate dai negri, disse a don Raffaele:
</p>

<p>
— Padrone, è scomparso un canotto.
</p>

<p>
— Un canotto! — esclamò il piantatore stupito.
</p>

<p>
— Sì, padrone, ed uno dei migliori.
</p>

<p>
— Che ce l’abbiano rubato?
</p>

<p>
— E chi?... Gl’indiani non osano scendere l’Orenoco
fino a questa piantagione, — disse l’intendente.
</p>

<p>
— Che si sia spezzata una corda?
</p>

<p>
<span class="pagenum" id="Page_43">[43]</span>
</p>

<p>
— No, padrone: l’ho visitata or ora e mi sono accorto
che è stata tagliata con un colpo di coltello.
</p>

<p>
— Che qualche schiavo sia fuggito? — chiese don
Raffaele, aggrottando la fronte.
</p>

<p>
— Voglio assicurarmene, se me lo permettete.
</p>

<p>
— Va, Hara, — disse il dottore. — Non ci vedo
chiaro in questa faccenda.
</p>

<p>
— Cosa temete, Velasco? — chiese don Raffaele.
</p>

<p>
— Nulla per ora, ma.... Quale è la nostra scialuppa?
</p>

<p>
— Eccola: è quella che adopero io nelle mie escursioni
e nei miei viaggi sul fiume. È solida ma leggera,
e basta un soffio d’aria per farla camminare con
notevole velocità.
</p>

<p>
Infatti la scialuppa del piantatore era una delle più
belle e contemporaneamente delle più svelte imbarcazioni
che solcassero il corso dell’Orenoco. Somigliava
ad una baleniera, ma era più alta di bordo e più lunga,
stazzando sei tonnellate; inoltre portava una attrezzatura
completa da cutter, con una randa che aveva uno
sviluppo straordinario per poter approfittare delle brezze
più leggere.
</p>

<p>
Ad un ordine del piantatore i negri imbarcarono le
casse disponendole in modo che non potessero impedire
la manovra delle vele, poi collocarono a poppa
<span class="pagenum" id="Page_44">[44]</span>
alcuni piccoli materassi che dovevano servire di letto
nel caso che i viaggiatori fossero costretti a passare
la notte sul fiume.
</p>

<p>
— È tutto pronto? — chiese don Raffaele.
</p>

<p>
— Tutto, — rispose Alonzo, che sorvegliava ogni
cosa.
</p>

<p>
— Ed Hara?
</p>

<p>
— Eccomi, padrone, — rispose l’intendente che
giungeva correndo. — Devo darvi una brutta notizia.
</p>

<p>
— E quale, Hara?
</p>

<p>
— Sono fuggiti due indiani.
</p>

<p>
— Quando?
</p>

<p>
— Poche ore fa, poichè ieri sera erano ancora nella
piantagione.
</p>

<p>
— E cosa vuol dire ciò?...
</p>

<p>
— Ve ne sono fuggiti degli altri, don Raffaele? — chiese
il dottore.
</p>

<p>
— Sei o sette in quindici anni, poichè i miei schiavi
non possono certo lagnarsi di me, — rispose il piantatore. — Io
mi vanto di essere per loro più un padre
che un padrone e la frusta non è mai stata adoperata
nella mia piantagione.
</p>

<p>
— Che indiani erano? — chiese il dottore ad Hara.
</p>

<p>
— Dell’alto Orenoco.
</p>

<p>
— Erano schiavi da molto tempo?
</p>

<p>
<span class="pagenum" id="Page_45">[45]</span>
</p>

<p>
— Da sette mesi.
</p>

<p>
— Da chi li avevate comperati?
</p>

<p>
— Da un viaggiatore che li aveva presi alla foce
del Tipapu, — rispose don Raffaele.
</p>

<p>
— E prima non avevano mai tentato di fuggire?
</p>

<p>
— Mai.
</p>

<p>
— E non sapete a quale tribù appartenessero?
</p>

<p>
— Non mi sono mai occupato di saperlo, Velasco, — rispose
don Raffaele.
</p>

<p>
— Ciò m’inquieta.
</p>

<p>
— E perchè?
</p>

<p>
— Quel grido che abbiamo udito, la scomparsa del
canotto e la fuga di quei due indiani mi pare siano
cose da non lasciarsi passare inosservate.
</p>

<p>
— Cosa temete, Velasco?
</p>

<p>
— Non saprei dirvelo, ma tutti questi fatti devono
avere relazione fra di loro. Io concludo col dirvi, don
Raffaele, che noi siamo stati spiati e che la comparsa
di Yaruri è stata notata.
</p>

<p>
— Ma chi poteva avere interesse a spiarci?
</p>

<p>
— I due fuggiaschi.
</p>

<p>
— E per quale scopo?
</p>

<p>
— Eh!... voi sapete che gl’indiani hanno cercato
di occultare agli uomini bianchi il luogo ove sorgeva
quella famosa città dell’oro.
</p>

<p>
<span class="pagenum" id="Page_46">[46]</span>
</p>

<p>
— È vero, ma i due fuggiaschi non possono averci
interesse.
</p>

<p>
— Chi lo sa!... Voi non sapete da dove venivano,
nè a quale tribù appartenevano.
</p>

<p>
— Bah! Voi andate a cercare un filo introvabile,
dottore. Io sono convinto che quei due indiani hanno
semplicemente approfittato del momento in cui nessuno
sorvegliava le rive del fiume, per mettere in esecuzione
una fuga forse lungamente meditata e niente
di più. Cosa può importare a questi schiavi di Manoa
degli Orecchioni e degli Eperomerii che forse non hanno
mai udito a nominare? Orsù, non pensiamoci più;
Hara s’incaricherà di farli cercare.
</p>

<p>
Il dottore non rispose, ma crollò il capo in segno
di dubbio.
</p>

<p>
— Imbarca! — comandò Alonzo, balzando nel battello
le cui vele erano state già spiegate.
</p>

<p>
— Hara, — disse don Raffaele, — ti affido tutta
la mia fortuna.
</p>

<p>
— Non temete, padrone, — rispose l’intendente. — La
piantagione nulla perderà della sua prosperità.
</p>

<p>
— Fra tre mesi tutt’al più, contiamo di essere di
ritorno. Addio, mio bravo Hara.
</p>

<p>
— Buona fortuna, padrone.
</p>

<p>
Don Raffaele ed il dottore entrarono nella scialuppa
<span class="pagenum" id="Page_47">[47]</span>
seguiti dal taciturno indiano. La gomena fu ritirata a
bordo e la svelta imbarcazione, spinta da una fresca
brezza che soffiava dal sud-est, scese la Cauca entrando
nel fiume gigante.
</p>

<p>
Appena Yaruri scorse la corrente dell’Orenoco emise
un lungo respiro e volgendosi verso l’ovest disse con
voce cupa:
</p>

<p>
— Yaruri ucciderà Yopi!
</p>

<div class="chapter">
<p><span class="pagenum" id="Page_48">[48]</span></p>

<h2 id="cap4">IV.
<span class="smaller">L’Orenoco.</span></h2>
</div>

<p>
L’Orenoco per la sua immensa lunghezza, per la
sua larghezza, per la massa d’acqua che conduce verso
il mare e pel suo sterminato numero di affluenti, gareggia
con gli altri due fiumi giganti che solcano
l’America meridionale, cioè l’Amazzone ed il Rio della
Plata.
</p>

<p>
Dove abbia le sue sorgenti ancora oggidì lo si
ignora, poichè è stato uno dei meno visitati e studiati,
quantunque ormai non vi sia più alcun dubbio che
percorra le regioni più ricche d’oro delle due Americhe
e fors’anche del mondo intero. Taluni credono però
che nasca sulle Ande centrali, nelle remote montagne
dell’Equatore, non molto lungi da Quito: ma i più
ritengono che esca dal lago Jarimè che si trova nel
<span class="pagenum" id="Page_51">[51]</span>
centro di quella vasta regione che dal fiume delle
Amazzoni si estende fino al golfo del Messico e che
prende il nome di Gujana.
</p>

<p>
Comunque sia, i geografi non esitano a dare a questo
fiume una lunghezza di milleseicento a milleottocento
miglia, essendo molto tortuoso in gran parte del
suo corso superiore.
</p>

<p>
Dapprima corre verso settentrione, distendendo i suoi
rami nella repubblica Columbiana e credesi anche in
quella dell’Equatore; attraversa un immenso tratto di
quella regione che chiamasi Gujana, poi giunto nel
cuore della Venezuela, piega verso levante e sbocca
nell’Oceano Atlantico presso la Gujana inglese per un
numero infinito di canali, i quali formano un estuario
che ha una larghezza di ben cento e più leghe.
</p>

<p>
Poche città sorgono su questo fiume gigante: Angostura,
fra il Coroni e l’Aro; Muestaco di fronte al
Pao; Piedros di fronte al Guarico; Soledad, Banancas,
Piacoa, Sacupana e qualche altra, ma tutte queste ultime
non sono che piccoli villaggi.
</p>

<p>
Invece gran numero di affluenti si gettano nell’Orenoco,
a destra ed a sinistra. Tutti ancora non si conoscono
e non accenneremo che i principali: il Venituari
che sarebbe il più prossimo alla sorgente, il Guanini,
il Guaaviari, il Meta che è il maggiore di tutti,
<span class="pagenum" id="Page_52">[52]</span>
il Suapure, l’Arauca, l’Apure, il Guarico, il Marciapuro,
il Cucivero, il Caura, il Coroni, i quali tutti
hanno trecento, quattrocento e perfino settecento miglia
di lunghezza.
</p>

<p>
È pure ricco di cascate, alcune delle quali sono superbe
come quelle di Maipuri, di Aturi o di Quituma,
ma non impediscono sempre agli indiani, che sono arditi
battellieri, di superarle.
</p>

<p>
Come tutti i grandi fiumi, anche l’Orenoco ha le
sue piene periodiche, ed una straordinaria ogni venticinque
anni che è doppia di quella ordinaria. Non
cresce però rapidamente come certi altri, ma con una
lentezza estrema, avendo poca pendenza.
</p>

<p>
Il suo innalzamento dura cinque mesi, non crescendo
che d’un dito ogni ventiquattro ore; per altri
cinque decresce e due mesi rimane stazionario, uno
nella sua massima piena ed uno nella sua massima
decrescenza. Nelle piene allarga le sue sponde formando
in certi luoghi dei veri golfi come presso Uruana
dove raggiunge un’ampiezza di venticinque leghe, mentre
ordinariamente non ha che quattro o cinque miglia.
</p>

<p>
Un numero immenso di tribù, per lo più ostili agli
uomini bianchi e sempre in guerra fra di loro, abitano
le sponde e gli affluenti dell’Orenoco. Accennarle tutte
non basterebbero venti pagine, tanto sono numerose.
<span class="pagenum" id="Page_53">[53]</span>
Le più potenti sono quelle dei Maipuri, dei Caveri,
dei Caipunavi, dei Caribbi, degli Ottomachi, dei Guaimi,
dei Quaquari, dei Guaneri, degli Arori, dei Saimì, degli
Eperomerii, degli Yanapiri, ecc.
</p>

<p>
La scoperta di questo grande fiume rimonta ai primi
tempi della conquista dell’America, avendo Colombo
approdato pel primo alla sua foce, dando al golfo che
forma l’estuario il nome di Tristo; pure per due secoli
rimase dipoi quasi ignorato. Anche dopo le esplorazioni
di Herrera, di Barreo, del cavalier Raleigh,
di Vera e di Keymis, cosa strana, nessuno si occupò
di visitarlo e anche oggidì può dirsi che nel suo corso
superiore è quasi sconosciuto. Solamente in questi ultimi
tempi, pochi audaci esploratori osarono avventurarsi
in quelle misteriose regioni, ma con poco frutto,
in causa dell’ostilità degli indiani. Però hanno potuto
confermare una vecchia tradizione, cioè che l’Orenoco
è realmente in comunicazione coll’Amazzone per mezzo
di due grossi fiumi, il Rio Bianco ed il Cassichiari,
i quali entrambi si uniscono col Rio Negro ch’è uno
degli affluenti del secondo fiume gigante...
</p>

<p class="dots">················</p>

<p>
Cominciava ad albeggiare. Una luce rossastra, con
certi riflessi giallastri, s’alzava rapidamente verso levante,
fugando le tenebre addensate sotto le immense
<span class="pagenum" id="Page_54">[54]</span>
foreste, che si stendevano a perdita d’occhio a destra
ed a sinistra dell’Orenoco.
</p>

<p>
Le acque, poco prima brune, si tingevano di riflessi
madreperlacei, mentre verso levante assumevano delle
tinte rosee mescolate a pagliuzze dorate.
</p>

<p>
Gli abitanti delle rive si svegliavano rompendo dovunque
il silenzio. Le scimmie rosse gonfiavano il loro
gozzo emettendo le loro potenti grida ed i loro muggiti
formidabili che si odono, senza difficoltà, a cinque
miglia di distanza; i macachi, scimmie voraci ed agilissime,
lanciavano le loro chiamate acute e s’agitavano
sulle più alte cime degli alberi, cercando avidamente
i nidi delle mosche-cartone per divorare i terribili
insetti.
</p>

<p>
Sulla cima delle palme, i tucani dal becco grosso
quasi quanto l’intero loro corpo, emettevano le loro
grida bizzarre, dure e sgradevoli come lo stridere d’una
ruota male unta; i pappagalli cicalavano svolazzando,
mostrando le loro penne cremisine o gialle od azzurre;
i <i>bentivì</i>, appollaiati all’estremità delle grandi foglie
delle bananeire, salutavano la comparsa del sole emettendo
il loro <i>ben ti vi</i> e l’Onorato nascosto in mezzo
ai rami più fitti, gettava sul fiume le sue note musicali
<i>do.... mi.... sol.... do</i>.
</p>

<p>
La scialuppa di don Raffaele, spinta da una fresca
<span class="pagenum" id="Page_55">[55]</span>
brezza, s’avanzava sulla grande fiumana frangendo,
coll’acuto sperone, la corrente che calava lentamente
fra due sponde coperte di boscaglie antiche quanto la
creazione del mondo.
</p>

<p>
Yaruri, sempre silenzioso, sedeva a poppa, alla
barra del timone, scrutando le foreste coi suoi acuti
sguardi, quasi temesse qualche improvviso pericolo;
Alonzo stava a prua, sdraiato sulla banchina, guardando
con ammirazione le scimmie che volteggiavano
sui rami degli alberi con un’agilità meravigliosa; il
piantatore e Velasco, seduti ai piedi dell’albero, parlavano
fra di loro fumando delle sigarette di tabacco
profumato e delizioso.
</p>

<p>
La piantagione era già scomparsa da qualche ora
e la scialuppa navigava in una curva della grande
fiumana per raggiungere la foce del Capanaparo, presso
la quale i viaggiatori contavano di passare la prima
notte.
</p>

<p>
Ad un tratto un grido bizzarro, che pareva una
nota metallica, venne ad interrompere la conversazione
impegnata fra il dottore e don Raffaele ed a strappare
Alonzo dalla sua contemplazione.
</p>

<p>
— Cos’è? — chiese il piantatore, alzando il capo
e guardando verso la sponda deserta, che era allora
lontana un trecento passi.
</p>

<p>
<span class="pagenum" id="Page_56">[56]</span>
</p>

<p>
— Non saprei, — rispose il dottore, che scrutava
gli alberi. — Non ho mai udito questa nota.
</p>

<p>
— Che l’abbia lanciata qualche scimmia di nuova
specie?
</p>

<p>
— O qualche uccello? — chiese Alonzo.
</p>

<p>
— Vi dico che non ho mai udito questo grido, — rispose
il dottore, — eppure sono dieci anni che percorro
le sponde dell’Orenoco.
</p>

<p>
— Che sia un segnale?
</p>

<p>
— Emesso da chi, don Raffaele? Che io sappia,
non vi sono indiani in questi dintorni.
</p>

<p>
— Zitto!...
</p>

<p>
Il grido si ripetè ma con una intensità tale, da potersi
udire a tre miglia di distanza. Rassomigliava a
quello stridente del tucano, ma infinitamente più potente.
</p>

<p>
— Yaruri, — disse don Raffaele, volgendosi verso
l’indiano sempre impassibile. — Hai udito altre volte
questo grido?
</p>

<p>
— Mai, — rispose questi.
</p>

<p>
— Non sai spiegarlo?
</p>

<p>
— No.
</p>

<p>
— Sai dirmi da dove viene?
</p>

<p>
— Dalla sponda.
</p>

<p>
— Lontano da noi?
</p>

<p>
— Un miglio almeno.
</p>

<p>
<span class="pagenum" id="Page_59">[59]</span>
</p>

<p>
— Credi tu che un indiano possa emettere un tale
grido?
</p>

<p>
— Forse.
</p>

<p>
— Non sei inquieto?
</p>

<p>
— No, perchè sono cogli uomini bianchi.
</p>

<p>
— Conosci questo braccio di fiume?
</p>

<p>
— No.
</p>

<p>
Don Raffaele ed i suoi compagni tacquero e tesero
gli orecchi sperando di riudire quel grido inesplicabile,
ma non si ripetè più. Solamente l’uccello Onorato ripeteva
invariabilmente le sue note <i>do.... mi.... sol.... do</i>,
tenendosi nascosto in mezzo alle grandi palme.
</p>

<p>
— È una cosa strana, — disse don Raffaele, dopo
alcuni istanti di silenzio. — Io non so il perchè, ma
comincio ad essere inquieto. Che sia questo paese
inesplorato e misterioso che produce tale sensazione o
la febbre dell’oro?
</p>

<p>
— Abbiamo delle buone armi, cugino, — disse
Alonzo; — non dobbiamo avere quindi alcun timore.
</p>

<p>
— Ha del coraggio il nostro giovanotto, — disse
il dottore, sorridendo. — Il buon sangue non mente.
</p>

<p>
— È vero, — disse don Raffaele con compiacenza. — I
Camargua hanno nelle vene il sangue di uno
dei primi conquistatori e un nostro avolo....
</p>

<p>
Un baccano assordante, bizzarro, impossibile a descriversi,
<span class="pagenum" id="Page_60">[60]</span>
venne a rompergli la frase. Era un concerto
di urla lamentevoli, ma così acute da guastare i timpani
meglio costruiti e così strazianti che parevano
emesse da un centinaio di persone martirizzate; poi
erano voci strane che somigliavano alle salmodie d’una
compagnia di frati. Vi erano bassi, baritoni, tenori,
soprani e contralti e pareva che tutti quei cantori cercassero
di sopraffarsi gli uni cogli altri con note così
potenti da udirsi a parecchi chilometri di distanza.
</p>

<p>
— Cosa succede, cugino? — chiese Alonzo stupito. — Vi
è qualche tribù che canta?
</p>

<p>
— Sì, ma di scimmie, — rispose don Raffaele, ridendo.
</p>

<p>
— Di scimmie?... Son voci umane, cugino.
</p>

<p>
— Eccoli i cantori, Alonzo. Guardali!...
</p>

<p>
La scialuppa, avendo girato una punta che si stendeva
per buon tratto sul fiume, era giunta dinanzi
ad un gruppo di <i>jatolà</i> (<i>hynenæa courbaril</i>), alberi
enormi che raggiungono un’altezza di trenta o quaranta
metri, ma con certi tronchi che misuravano nove
e perfino dieci metri di circonferenza.
</p>

<p>
Su quei rami grossissimi, avevano preso stanza un
centinaio e più di scimmie col pelame bruno, colla
testa, le mani e la coda nere e di statura media. Sedute
in circolo attorno ad un vecchio maschio che
<span class="pagenum" id="Page_61">[61]</span>
aveva il pelame brizzolato, cantavano a piena gola
facendo un baccano assordante ed imitando i frati o
gli ebrei quando pregano.
</p>

<p>
— Che scimmie sono? — chiese Alonzo, scoppiando
in una risata, tanto erano ridicole le pose gravi di
quei quadrumani.
</p>

<p>
— Si chiamano <i>barbado</i> ed anche <i>gaariba bujo</i>, — disse
il dottore. — Hanno una voce potente come le
scimmie rosse, ed imitano talora il salmodiare dei frati,
ora i lamenti delle donne e talvolta il rumore degli
spaccalegna. Quando i brasiliani e gl’indiani le odono,
dicono che le scimmie stanno pregando.
</p>

<p>
— Sono inoffensive?
</p>

<p>
— Sì e anche deliziose, affermano gl’indiani, i quali
amano metterle allo spiedo. È vero, Yaruri?
</p>

<p>
— Sì, — rispose l’indiano, — e Yaruri ne mangerà!
</p>

<p>
— Te ne ucciderò una, — disse Alonzo.
</p>

<p>
— Lascia fare a Yaruri, — disse don Raffaele.
</p>

<p>
— Nè all’uno nè all’altro, — disse il dottore. — Guardate!...
Sta per giungere l’<i>jacarè</i>. Ora assisteremo
ad una scena curiosa.
</p>

<div class="chapter">
<p><span class="pagenum" id="Page_62">[62]</span></p>

<h2 id="cap5">V.
<span class="smaller">Un fuoco sospetto.</span></h2>
</div>

<p>
Presso uno di quegli alberi enormi, che distendeva
i suoi rami sul fiume, si erano vedute le acque gonfiarsi
bruscamente, come se un grosso pesce si fosse
spinto fin là e si preparasse a comparire alla superficie.
</p>

<p>
Poco dopo, il dottore ed i suoi amici videro sorgere
due mascelle enormi irte di lunghi denti aguzzi, ma
il rimanente del corpo rimase nascosto sott’acqua. Da
quella bocca uscì un grido lamentevole che pareva
quello d’un bambino.
</p>

<p>
Era un <i>jacarè</i>, ossia un caimano, una specie di coccodrillo
lungo cinque metri, che cercava la sua colazione.
Questi rettili sono numerosi sui fiumi dell’America
del Sud e specialmente sull’Orenoco e fanno numerose
vittime. Non assalgono l’uomo, ma se vengono
<span class="pagenum" id="Page_63">[63]</span>
cacciati si difendono con estremo furore e ben sovente
più d’un cacciatore perdè le gambe o soccombette sotto
un terribile colpo di coda.
</p>

<p>
Il caimano continuava a emettere le sue grida lamentevoli,
chiudendo di tratto in tratto le potenti mascelle
con un fracasso paragonabile a quello che produce
una cassa, quando viene violentemente chiusa.
</p>

<p>
Le <i>barbado</i> però, assorte nel loro concerto, pareva
che non si fossero ancora accorte della presenza del
pericoloso vicino. D’improvviso però tacquero e cominciarono
a curvarsi sul fiume guardando quelle mascelle
e porgendo orecchio a quelle grida, che diventavano
ognor più lamentevoli.
</p>

<p>
— Si preparano a scendere, — disse il dottore, facendo
segno all’indiano di virare di bordo, per mantenere
la scialuppa in mezzo al fiume.
</p>

<p>
Infatti le scimmie parevano curiose di sapere cos’era
quella bocca che si lagnava in quel modo. Gridavano
su tutti i toni additandosela l’una l’altra e pareva che
si consigliassero prima di prendere una risoluzione
che poteva avere gravi conseguenze. Senza dubbio,
per istinto, temevano, ma finalmente la loro curiosità
vinse la paura.
</p>

<p>
Un robusto maschio s’aggrappò ad un ramo sporgente
sopra il fiume servendosi della lunga coda e si
<span class="pagenum" id="Page_64">[64]</span>
mise a dondolarsi proprio sopra le mascelle sempre
aperte del caimano, facendo smorfie ridicole.
</p>

<p>
Un compagno, pronto come il lampo, l’afferrò per
l’appendice e lo calò abbasso, ma la distanza era ancora
considerevole. Altre scimmie accorsero e tenendosi
per le code formarono una specie di catena la
cui estremità, formata dal maschio, toccò ben presto
l’acqua.
</p>

<p>
Un concerto indiavolato avvertì le altre scimmie,
che si affollavano sui rami dell’enorme albero, che lo
scopo era stato raggiunto.
</p>

<p>
Il capofila si era accomodato sull’estremità del muso
del caimano e guardava dentro emettendo dei fragorosi
scoppi di risa che i compagni, per non essere da
meno, ripetevano con pari fracasso. Incoraggiato dall’immobilità
di quelle mascelle, si mise a toccare la
lingua, poi i denti, poi introdusse il braccio peloso
nella gola, cercando forse di sapere cosa vi si trovava
nascosto in fondo.
</p>

<p>
Era il momento atteso dal paziente e furbo caimano:
ormai la colazione era assicurata. Pronto come la folgore,
chiuse le potenti mascelle ed il povero curioso
si sentì tagliare per metà da quei denti formidabili,
duri come l’acciaio.
</p>

<p>
Il meschino ebbe appena il tempo di emettere un
<span class="pagenum" id="Page_67">[67]</span>
grido strozzato e sparve sott’acqua. I compagni, spaventati,
si tirarono l’un su l’altro e s’affollarono sul
ramo facendo un baccano infernale.
</p>

<p>
— Buona digestione! — gridò Alonzo, facendo
cenno all’indiano di riprendere la rotta primiera.
</p>

<p>
— Il caimano non si accontenterà di quella colazione, — disse
il dottore. — È un semplice crostino
che gli servirà per stuzzicare l’appetito.
</p>

<p>
— Ritenterà il colpo? — chiese Alonzo, stupito.
</p>

<p>
— E con pari fortuna, giovanotto mio.
</p>

<p>
— E le scimmie si lascieranno mangiare altre compagne?
</p>

<p>
— Precisamente. Tra mezz’ora l’<i>jacarè</i> tornerà ad
appostarsi sotto il ramo, ricomincierà i suoi lamenti
e le scimmie torneranno a scendere.
</p>

<p>
— Che stupide!
</p>

<p>
— Sono curiose e dimenticano facilmente il pericolo.
Yaruri, bada ai banchi! L’acqua è torbida e ciò
indica che il fondo sale.
</p>

<p>
L’indiano, da esperto battelliere, aveva però già notato
quel cambiamento del letto del fiume ed aveva
spinto la scialuppa verso il largo.
</p>

<p>
Dei grandi banchi sabbiosi cominciavano ad apparire
verso ponente, interrompendo la corrente del fiume.
Si allungavano in varie direzioni e sopra di essi si
<span class="pagenum" id="Page_68">[68]</span>
scorgevano parecchi caimani che stavano scaldandosi
al sole.
</p>

<p>
Ve n’erano alcuni di veramente mostruosi, lunghi
perfino sei metri, con certe mascelle che facevano rabbrividire.
Scorgendo la scialuppa non fuggirono, ma
si rovesciarono mostrando ai viaggiatori i loro dorsi
rugosi, ricoperti di grosse scaglie che le palle difficilmente
intaccano tanto sono solide. Sapevano che in
tale posa nulla avevano da temere.
</p>

<p>
Quantunque Alonzo avesse manifestato il desiderio
di provare su quei voraci anfibi la penetrazione delle
sue palle, don Raffaele si vide obbligato a non soddisfarlo,
poichè la navigazione cominciava a diventare
difficile.
</p>

<p>
Oltre i numerosi banchi, quel tratto di fiume era
coperto da una vegetazione acquatica resistente, che
impediva alla scialuppa di manovrare liberamente. La
corrente era coperta da quelle superbe foglie che chiamansi
<i>victoria regia</i>, e che dagli indiani vengono chiamate
<i>forno</i> per la somiglianza che hanno coi grandi
forni e poco profondi, entro i quali fanno cuocere la
manioca. Quelle foglie sembrano vere zattere circolari,
poichè hanno una circonferenza di un metro e venti
centimetri ad uno e mezzo.
</p>

<p>
Cominciano a crescere in fondo al fiume, piccolissime
<span class="pagenum" id="Page_69">[69]</span>
dapprima, in forma d’una coppa sottile ma profonda,
poi si allargano e giunte a fior d’acqua emettono
quelle foglie gigantesche le quali hanno i margini
rialzati come i tondi e si rivestono d’una formidabile
armatura di spine.
</p>

<p>
Molte di quelle piante avevano già i fiori, bellissimi,
vellutati, bianchi ma con tutte le gradazioni del
roseo e del purpureo fosco.
</p>

<p>
Oltre alle <i>victoria regia</i>, sui bassifondi s’alzavano
dei veri boschetti di <i>mucammù</i>, una specie di aroidi
di legno leggiero, ma che posseggono una corteccia
resistente e che emettono pure delle grandi foglie galleggianti,
le quali resistevano allo sperone della scialuppa.
</p>

<p>
Fortunatamente il vento non mancava sul grande
fiume, il quale conservava una larghezza di quattro o
sei miglia e permetteva all’imbarcazione di correre
bordate per evitare tutti quegli ostacoli.
</p>

<p>
A mezzodì però il fiume tornò sgombro ed i viaggiatori
poterono proseguire con notevole rapidità, avvicinandosi
sempre più alla foce del Capanaparo, la
quale non doveva essere lontana più di venti o venticinque
miglia.
</p>

<p>
La sponda sinistra del fiume, che i naviganti costeggiavano
ad una distanza di tre o quattrocento
<span class="pagenum" id="Page_70">[70]</span>
passi, si manteneva priva di abitanti, quantunque il
dottore e don Raffaele non ignorassero che quella regione
era una delle più popolate, essendo occupate
dalla grande tribù degli Ottomachi, la quale si estende
dalla foce del Sinaruco a quella dell’Appure. Non mancavano
però nè gli animali nè i volatili: sugli alberi,
veri eserciti di scimmie si dimenavano urlando, eseguendo
esercizi straordinarii, lanciandosi di ramo in
ramo con agilità meravigliosa ed in alto volavano bande
d’uccelli d’ogni specie.
</p>

<p>
Si vedevano drappelli di <i>mono</i>, piccole scimmie grigie,
colle gambe e le braccia smisurate ed il corpo
così magro che vedute in movimento si scambiano benissimo
per ragni giganteschi, anzi appunto per ciò
furono chiamate anche scimmie-ragno; poi bande di
<i>shau</i>, scimmiottini grossi quanto uno scoiattolo, chiamati
anche <i>marachine</i>, che hanno il pelame rosso ed
una splendida criniera fulva come i leoni; tribù di
<i>prego</i>, voracissimi e che producono alle piantagioni
danni incalcolabili avendo la manìa del saccheggio;
poi stormi di <i>mailhaco</i>, piccoli pappagalli assai ciarlieri,
colla testa turchina ed il dorso giallo, altri flagelli
delle piantagioni, che devastano ogni specie di raccolto;
di <i>canindì</i>, altri pappagalli ma assai più grossi,
colle ali azzurre ed il ventre aranciato; di tucani, uccelli
<span class="pagenum" id="Page_71">[71]</span>
bizzarri col becco grosso quanto il corpo, ma cartilaginoso,
di color rosso e giallo, gli occhi azzurri
ed il petto coperto da una fine lanuggine d’un rosso
brillante.
</p>

<p>
Le penne di questi ultimi uccelli sono ricercate dagli
indiani per fabbricare dei diademi che possono portare
solamente i capi delle tribù, e questa usanza è
stata adottata perfino dai sovrani del Brasile. Anche
don Pedro II, l’ultimo imperatore, la seguiva, ma invece
del diadema nelle grandi cerimonie portava un
mantello di penne di tucano, distintivo di capo supremo
del suo paese.
</p>

<p>
Anche gli abitanti del fiume, di quando in quando
apparivano a fior d’acqua, ma per scomparire tosto,
non appena scorto il canotto. Erano caimani e testuggini
di varie specie, alcune coi gusci verdastri, altre
coi gusci bruni a chiazze rossastre irregolari, ma tutte
di grandi dimensioni.
</p>

<p>
Verso il tramonto, Yaruri, che da qualche tempo
esaminava con viva attenzione la sponda, segnalò una
grande fenditura aperta nella foresta e che si prolungava
verso il sud.
</p>

<p>
— Il Capanaparo, — disse.
</p>

<p>
— Il fiume? — chiese Alonzo.
</p>

<p>
— Sì, — rispose don Raffaele.
</p>

<p>
<span class="pagenum" id="Page_72">[72]</span>
</p>

<p>
— Uno dei maggiori dell’Orenoco?
</p>

<p>
— Chi può dirlo? Credo che nessuno lo abbia risalito
fino alle sorgenti, ma non sembra, dalla massa
delle sue acque, che abbia un corso molto importante.
</p>

<p>
D’improvviso l’indiano scattò in piedi fiutando replicatamente
l’aria. I suoi acuti sguardi si portarono
verso la foce del fiume, che cominciava a delinearsi
distintamente e parve che volessero traforare il lembo
dell’immensa foresta che si estendeva fino a quel nuovo
fiume.
</p>

<p>
— Cos’hai, Yaruri? — chiese don Raffaele, che
non lo aveva perduto d’occhio.
</p>

<p>
— Del fumo, — rispose l’indiano.
</p>

<p>
— Dove?
</p>

<p>
— Non lo so, ma lo sento.
</p>

<p>
— Io non sento nulla, — disse Alonzo.
</p>

<p>
— Se Yaruri lo dice, qualche fuoco arde sulla
sponda, — disse don Raffaele. — Questi indiani non
s’ingannano mai.
</p>

<p>
— Vi saranno degli indiani che cucinano la loro cena.
</p>

<p>
— Ma gl’indiani, in queste regioni deserte, significano
nemici.
</p>

<p>
— Prepareremo le armi, cugino.
</p>

<p>
— Il consiglio è prudente, — disse il dottore, — Yaruri,
accosta con prudenza.
</p>

<p>
<span class="pagenum" id="Page_75">[75]</span>
</p>

<p>
L’indiano mise la prua verso la foce del fiume, mentre
i due cugini si preparavano ad ammainare la randa,
essendo i due fiocchi sufficienti per spingerli alla sponda.
</p>

<p>
Yaruri, pur manovrando, dava continui segni d’inquietudine.
Si alzava di frequente per abbracciare maggior
spazio e spingere gli sguardi più lontani, fiutava
ostinatamente l’aria e crollava il capo come un uomo
che ha dei forti dubbi.
</p>

<p>
Pure la sponda sinistra dell’Orenoco era perfettamente
tranquilla e pareva che nulla di sospetto celasse.
Gli uccelli, appollaiati sugli alberi, continuavano
a cicalare in piena sicurezza e le scimmie si dondolavano
all’estremità degli alberi, senza dare segni d’inquietudine.
Cosa poteva adunque temere l’indiano, se
gli abitanti della foresta si mantenevano tranquillissimi?
</p>

<p>
La scialuppa, spinta dalla brezza che aumentava
col calare del sole, giunse ben presto alla foce del
Capanaparo e si arenò dolcemente ai piedi d’un gruppo
gigantesco di <i>jupati</i> (raphia), splendide palme, speciali
dell’Orenoco e dell’Amazzone, che hanno delle foglie
in forma di piume lunghe perfino cinquanta piedi, ossia
sedici o diciassette metri!... Sono alberi tutte foglie,
poichè il loro tronco è così breve che appena esce da
terra, innalzandosi a malapena cinquanta centimetri o
tutt’al più un metro.
</p>

<p>
<span class="pagenum" id="Page_76">[76]</span>
</p>

<p>
Quel macchione imponente, meraviglioso, era staccato
dalla foresta vergine che si stendeva un po’ più
indietro e sorgeva su di una specie di banco sabbioso
il quale risaliva la corrente del Capanaparo per parecchie
centinaia di metri.
</p>

<p>
Legata la scialuppa ad un fusto di legno cannone,
specie di bambù leggerissimo, liscio e lucente, Yaruri
fu lesto a balzare a terra impugnando la sua cerbottana,
nella quale aveva già introdotta una freccia.
Gettò un rapido colpo d’occhio all’intorno, sulla sponda,
sul fiume, fra le foglie giganti degli <i>jupati</i> ed in aria,
poi facendo cenno al padrone di non muoversi, s’avanzò,
con passo silenzioso, verso l’estremità del banco.
</p>

<p>
Ad un tratto lo si vide arrestarsi, curvarsi, sollevare
la sabbia; e lo si udì a gettare un grido.
</p>

<p>
Don Raffaele, il dottore ed Alonzo furono lesti a
raggiungerlo, portando con loro i fucili.
</p>

<p>
— Cos’hai scoperto? — chiese il piantatore.
</p>

<p>
— Il fuoco che ardeva poco fa, — rispose l’indiano,
con aria di trionfo. — Yaruri non si era ingannato.
</p>

<p>
— Fuoco d’indiani?
</p>

<p>
— Ma armati di fucile.
</p>

<p>
— Armati.... di fucile! — esclamarono il dottore
e don Raffaele con stupore.
</p>

<p>
— Sì, — rispose l’indiano.
</p>

<p>
<span class="pagenum" id="Page_77">[77]</span>
</p>

<p>
— Come lo sai tu? — chiese il piantatore.
</p>

<p>
— Guarda!
</p>

<p>
Yaruri gli mostrò un’orma profonda impressa sulla
sabbia del banco: Era l’impronta d’un calcio di fucile,
perfettamente delineata.
</p>

<p>
— Che sia invece l’estremità d’una <i>wanaya</i>, che
ha lasciato questa traccia?
</p>

<p>
— No, padrone, — rispose Yaruri. — Nessuna
<i>wanaya</i> ha questa forma.
</p>

<p>
— Sai tu che vi siano tribù d’indiani armati di
fucile?
</p>

<p>
— No, perchè gl’indiani preferiscono la cerbottana
e la freccia intinta nel curaro. Sono armi più silenziose
e più sicure.
</p>

<p>
— Che si sia accampato qui qualche bianco?
</p>

<p>
— Si vedrebbero le tracce degli stivali, padrone.
</p>

<p>
— Diavolo d’un indiano! — esclamò Alonzo, stupito.
</p>

<p>
— Ma non vedo le orme dei piedi, — disse il dottore.
</p>

<p>
— Questa sabbia è troppo dura, — rispose Yaruri. — Guarda:
il mio piede nudo non lascia traccia, ma
le vostre scarpe sì e così profonda da distinguerla
nettamente.
</p>

<p>
— È vero, — disse don Raffaele, che era diventato
pensieroso. — Come va questa faccenda?
</p>

<p>
— Non trovo motivo d’inquietarci, cugino, — disse
<span class="pagenum" id="Page_78">[78]</span>
Alonzo. — Che importa a noi se degli indiani si sono
accampati qui?
</p>

<p>
— Sai tu perchè sono fuggiti, Alonzo? — chiese
il piantatore. — È la loro rapida fuga che m’inquieta.
</p>

<p>
— Sono scomparsi pochi minuti fa?
</p>

<p>
— Sì, — rispose l’indiano. — Appena ci hanno
scorti si sono affrettati a coprire il fuoco colla sabbia
ed a troncare la cena. Toccate: la cenere è ancora
calda e questi gusci d’uova di testuggine sono ancora
umidi e ciò significa che sono stati appena vuotati.
</p>

<p>
— Che qualcuno ci preceda? — mormorò il piantatore.
</p>

<p>
— A quale scopo? — chiese Alonzo.
</p>

<p>
— Non lo so.... ma quel grido.... la scomparsa dei
due indiani, poi quel segnale misterioso sul fiume....
Orsù, non pensiamoci per ora: attraversiamo il Capanaparo
e andiamo ad accamparci sulla sponda opposta.
</p>

<div class="chapter">
<p><span class="pagenum" id="Page_79">[79]</span></p>

<h2 id="cap6">VI.
<span class="smaller">I mangiatori di terra.</span></h2>
</div>

<p>
La prudenza, non mai troppa in quelle regioni abitate
da tribù ostili che da secoli si trasmettono un
odio profondo contro gli uomini di razza bianca che
riguardano, e non a torto, come oppressori, consigliava
di abbandonare quel luogo che poteva nascondere qualche
agguato.
</p>

<p>
Quegli indiani, che poco prima si facevano la cena
all’estremità del banco, e che poi si erano affrettati
a scomparire, dovevano avere dei motivi gravi per aver
eseguita quella rapida ritirata e per non farsi conoscere.
</p>

<p>
Se avessero avute delle buone intenzioni, sarebbero
rimasti, ben sapendo che nulla avevano da temere da
un così piccolo numero d’uomini bianchi.
</p>

<p>
Don Raffaele ed i suoi compagni, dopo d’aver lanciato
<span class="pagenum" id="Page_80">[80]</span>
un ultimo sguardo sotto le gigantesche foglie
degli jupati, tornarono ad imbarcarsi, ed afferrati i remi
attraversarono il Capanaparo sbarcando sulla sponda
opposta, sul margine d’una immensa foresta di <i>cari</i>
(<i>astrocaryum</i>), sorta di palme dal fusto spinoso, che
dànno delle frutta brune, lucide e grosse come le castagne
e che pendono in forma di grappoli lunghi un
buon piede.
</p>

<p>
Sono le foreste più difficili a superarsi, anzi talvolta
sono inaccessibili perfino agli indiani ed alle fiere,
poichè crescendo quelle piante le une assai vicine alle
altre, formano una vera selva di spine acutissime e
pericolosissime.
</p>

<p>
Il sole era già scomparso dietro i grandi alberi e
colle prime tenebre che calavano rapide sui due fiumi
e sulle boscaglie, gli uccelli e le scimmie cominciavano
a tacere. Non si udivano più che le grida scordate
ma potenti di qualche banda di scimmie rosse,
ma non dovevano tardare a farsi udire gli animali
notturni, i formidabili giaguari, i coguari, i lunghi
serpenti, ecc.
</p>

<p>
L’indiano discese pel primo, ascoltò con profonda
attenzione, poi legò la scialuppa ed invitò gli uomini
bianchi a sbarcare, dicendo laconicamente:
</p>

<p>
— Nulla.
</p>

<p>
<span class="pagenum" id="Page_83">[83]</span>
</p>

<p>
— Speriamo di passare la nostra prima notte tranquilli, — disse
Alonzo.
</p>

<p>
— Tranquilli!... — esclamò don Raffaele, crollando
il capo. — Comincierà ben presto un tale concerto
da rompere i timpani, cugino mio.
</p>

<p>
— Ci abitueremo, spero.
</p>

<p>
— Sarà un po’ difficile per te; udrai che baccani
indiavolati! To’!... La musica incomincia!...
</p>

<p>
Un gracidare acuto ruppe improvvisamente il profondo
silenzio che regnava sulle sponde del Capanaparo,
mescolato a certi fischi acuti che parevano emessi
da parecchie centinaia di battelli a vapore.
</p>

<p>
— Cosa sono? — chiese Alonzo stupito.
</p>

<p>
— <i>Parraneca</i> che cominciano i loro concerti, — disse
don Raffaele, ridendo.
</p>

<p>
— Dei rospi forse?
</p>

<p>
— No, sono rane nere, ma che hanno le gambe
posteriori così lunghe, che loro permettono di spiccare
tali salti da entrare nelle case passando per le
finestre. Quelli che fischiano sono invece rospi, i così
detti <i>sapo de minas</i>, assai grossi, colla pelle chiazzata
di giallo e di nero, colle appendici cornute e larghi
come un cappello. Sono orribili a vedersi. Ascolta,
cugino, ascolta!...
</p>

<p>
Un concerto formidabile teneva dietro a quei primi
<span class="pagenum" id="Page_84">[84]</span>
fischi ed a quei primi gracidii. Si udivano dei muggiti,
poi degli stridori che parevano emessi da migliaia di
puleggie scorrenti, poi abbaiamenti che parevano prodotti
da bande di cani furibondi, dei gorgoglii strani
come se centinaia di persone si gargarizzassero per
guarirsi dal male di gola, quindi un martellare sonoro
come se diecimila calafati battessero le costole d’una
flotta intera.
</p>

<p>
— Chi sono che producono questo baccano? — chiese
Alonzo.
</p>

<p>
— I rospi, le rane ed i ranocchi, — rispose don
Raffaele. — Sono milioni di batraci nascosti nei pantani
o sugli alberi che fanno una serenata alla luna.
</p>

<p>
— Fulmini e lampi!... Non ho mai udito un tale
fracasso.
</p>

<p>
— È una buona notte pei serpenti, — disse il
dottore.
</p>

<p>
— Cosa volete dire? — chiese Alonzo.
</p>

<p>
— Voglio dire che i rettili faranno delle belle scorpacciate.
Ne divorano a milioni e dicesi che siano così
destri, da attirarli fin dentro le loro bocche.
</p>

<p>
— Ma.... oh!... guardate!... guardate!... Cosa sono
quelle scintille che ondeggiano laggiù! — esclamò
Alonzo.
</p>

<p>
— Scintille! — disse don Raffaele; ridendo. — T’inganni,
<span class="pagenum" id="Page_85">[85]</span>
cugino mio, sono delle splendide <i>cucujos</i> o, se
ti piace meglio, <i>moscas de luz</i>.
</p>

<p>
— Insetti fosforescenti?
</p>

<p>
— Sì, e tramandano, dagli ultimi anelli addominali,
una luce così viva, come ben vedi, da rivaleggiare
colle più grosse scintille o coi più belli fuochi fatui.
Con un <i>cucujo</i> si può leggere comodamente anche durante
le notti più oscure.
</p>

<p>
— Mi hanno detto, Raffaele, che gli indiani le adoperano
come ornamenti; è vero?
</p>

<p>
— Verissimo, Alonzo, ma li adoperano per miglior
uso anche, cioè per la pesca, legandoli ad un bastone
a guisa di torcia per attirare i pesci.
</p>

<p>
— A cena! — esclamò in quell’istante il dottore,
che si era trasformato in cuoco.
</p>

<p>
I viaggiatori, che avevano molto appetito, si sedettero
presso il fuoco acceso dall’indiano e fecero tutti
molto onore al pasto; poi, fumate alcune sigarette, raggiunsero
le loro amache sospese ai rami d’un albero, il
quale protendevasi verso il fiume. Yaruri invece preferì
coricarsi nella scialuppa per sorvegliare il fiume.
</p>

<p>
— A chi il primo quarto di guardia? — chiese
Alonzo.
</p>

<p>
— A te, il secondo a Yaruri, il terzo a me ed il
quarto a Velasco, — disse don Raffaele.
</p>

<p>
<span class="pagenum" id="Page_86">[86]</span>
</p>

<p>
— Allora chiudete gli occhi, — disse il giovanotto,
armando il fucile. — Speriamo che nessun avvenimento
venga a disturbarci.
</p>

<p>
— Buona guardia, — risposero i compagni, coricandosi.
</p>

<p>
Alonzo accese una nuova sigaretta, s’accomodò nella
sua amaca meglio che potè, mettendosi vicino il fucile,
aprendo per bene gli occhi e tendendo gli orecchi.
</p>

<p>
La luna era sorta dietro le grandi foreste, ma essendo
velata dalla nebbia che si alzava sull’Orenoco,
spandeva una luce così pallida, che non permetteva
di distinguere bene un oggetto anche grande ad una
certa distanza. Perciò il giovanotto, che non aveva
dimenticato gl’indiani armati di fucile e così rapidamente
scomparsi, teneva gli occhi fissi sulla sponda
opposta e precisamente verso il luogo ove doveva trovarsi
il banco.
</p>

<p>
I grossi rospi e le rane, dopo salutata la comparsa
dell’astro notturno, avevano posto fine ai loro concerti.
Solo di quando in quando si udiva una salva di fischi
od uno scoppio di muggiti, ma poi il silenzio tornava
sotto le grandi e cupe boscaglie. Ad un tratto un grido
acuto, quello del tucano, ma assai più potente, ruppe
il silenzio. Alonzo trasalì e alzò il capo gettando sulle
rive del fiume un lungo sguardo.
</p>

<p>
<span class="pagenum" id="Page_87">[87]</span>
</p>

<p>
— Un tucano che canta a quest’ora, — mormorò. — Sarà
poi un tucano?... Yaruri!...
</p>

<p>
— Padrone, — rispose l’indiano, apparendo sul
bordo della scialuppa.
</p>

<p>
— Hai udito?
</p>

<p>
— Nulla sfugge all’indiano, anche quando dorme.
</p>

<p>
— Cos’è? Un tucano?
</p>

<p>
— Nessun uccello ha un grido così acuto.
</p>

<p>
— Cosa credi che sia?
</p>

<p>
— Un segnale.
</p>

<p>
— Emesso da chi?
</p>

<p>
— Ecco quello che ignoro.
</p>

<p>
— Vedi nulla sul fiume?
</p>

<p>
— Nulla.
</p>

<p>
— Che quel grido sia stato lanciato dagli indiani
d’ieri sera?
</p>

<p>
— È possibile.
</p>

<p>
— Chiudi gli occhi: veglio attentamente.
</p>

<p>
Yaruri, dopo aver lanciato un altro e più acuto
sguardo sul fiume, tornò a coricarsi nella scialuppa.
</p>

<p>
Alonzo stette parecchi minuti cogli orecchi tesi, sperando
di raccogliere qualche nuovo segnale, ma più
nulla udì. Verso le dieci però, nel momento in cui una
nuvola oscurava la luna, credette di scorgere, verso la
sponda opposta, una linea nera solcare la corrente e
<span class="pagenum" id="Page_88">[88]</span>
dirigersi verso la foce del Capanaparo. Non potè però
accertarsi meglio, poichè quando la nube passò oltre
e la luna tornò ad illuminare il fiume, quella linea
oscura non si scorgeva più.
</p>

<p>
— Sarà stato forse un caimano, — mormorò egli,
e non vi pensò più.
</p>

<p>
Durante i quarti di guardia dei suoi compagni, nessun
avvenimento degno di nota venne a turbare la notte.
</p>

<p>
Alle sette del mattino, essendosi alzato un fresco
venticello che soffiava dal settentrione, scioglievano le
vele rimettendosi in viaggio. Contavano di fare la seconda
fermata alla foce del Maniapure, affluente di
destra dell’Orenoco.
</p>

<p>
Gli uccelli e le scimmie, sempre numerosi, avevano
ripreso i loro concerti, surrogando quelli scordati e
così bizzarri delle rane e dei rospi.
</p>

<p>
Sulle sponde si vedevano volteggiare stormi di <i>arà</i>,
grandi pappagalli rossi chiamati con tale nome perchè
gridano incessantemente <i>arà arà</i>; bande di <i>aracari</i>,
piccoli tucani grossi come un merlo, ma anche questi
con un becco sproporzionato; di <i>tico-tico</i>, specie di
passere che si radunano in stormi immensi, mentre
sul fiume navigavano, gravemente appollaiati sui margini
delle <i>victoria regia</i>, i <i>piassoca</i>, uccelli che hanno
le gambe lunghissime e che vivono di pesci.
</p>

<p>
<span class="pagenum" id="Page_89">[89]</span>
</p>

<p>
Superbi poi erano gli alberi che si succedevano
senza interruzione sulle sponde della grande fiumana,
strappando grida d’ammirazione al giovane Alonzo, il
quale mai aveva veduto una flora così svariata e così
maestosa nella Florida che è ricca solamente di pini.
</p>

<p>
Ora apparivano dei boschi di <i>miriti</i>, enormi palme
colle foglie disposte a ventaglio, frastagliate a nastri,
ma così grandi che un uomo non potrebbe portarne
più d’una e cariche di frutta rosse penzolanti in grappoli;
boscaglie di <i>bossù</i>, altra specie di palme ma colle
foglie rigide, dentellate a mo’ di sega sui margini, serrate,
diritte e lunghe dieci e anche undici metri; di
palme <i>tucum</i>, dalle cui fibre gl’indiani ricavano una
specie di canapa robustissima che adoperano nella fabbricazione
delle loro amache; di palme <i>papunha</i> o
palme pesche, così chiamate perchè portano delle graziose
ciocche di frutta somiglianti alle pesche e che
sono deliziose cucinate in acqua con un po’ di zucchero;
di <i>bacaba</i>, palme vinifere, dal cui tronco si estrae,
facendo una incisione, una specie di vino molto piccante
ed inebbriante.
</p>

<p>
Anche sul fiume le piante acquatiche non mancavano
ed erano rappresentate dalle <i>aninga</i> (<i>arum</i>) colle foglie
larghe in forma di cuore, poste in cima ad un peducolo
emergente dalla corrente, e dalle <i>murici</i>, foglie più
<span class="pagenum" id="Page_90">[90]</span>
modeste e più umili che si mantengono a fior d’acqua.
I viaggiatori navigavano da tre ore, con una velocità
di cinque a sei nodi, essendo la corrente dell’Orenoco
sempre debole in causa della pochissima pendenza del
letto, quando il dottore, che stava a prua, additò un’abitazione
situata presso la foce d’un piccolo fiume della
sponda destra.
</p>

<p>
Era una specie di tettoia aperta da un lato, col tetto
e le pareti coperte di <i>curua</i>, piccole foglie di palma
adoperata dagli indiani nelle loro costruzioni, ed era
collocata su di una palafitta per metterla al riparo
dalle piene periodiche del fiume.
</p>

<p>
Legato ai pali, un piccolo canotto indiano, un <i>montaria</i>,
scavato nel tronco d’un albero col fuoco, si dondolava
sotto le ondate della corrente.
</p>

<p>
— Che sia abitata quella capanna? — chiese Alonzo.
</p>

<p>
— Non vedo alcuno, — disse don Raffaele.
</p>

<p>
— Che indiani abitano queste sponde?
</p>

<p>
— Gli Ottomachi.
</p>

<p>
— Indiani da temersi?
</p>

<p>
— No, ma non amano la compagnia degli uomini
bianchi.
</p>

<p>
— Andiamo a visitare quella catapecchia, — disse
il dottore. — Sarei ben contento di trovare il proprietario.
</p>

<p>
<span class="pagenum" id="Page_91">[91]</span>
</p>

<p>
— Per che cosa sapere? — chiese don Raffaele.
</p>

<p>
— Se ha veduto passare degli indiani armati di fucile.
</p>

<p>
— L’idea è buona. Metti la prua verso quel fiumicello,
Yaruri.
</p>

<p>
La scialuppa virò di bordo e poco dopo si trovava
bordo contro bordo colla <i>montaria</i>. Alonzo ed i suoi
due compagni s’aggrapparono ai pali e si issarono sulla
piattaforma che serviva di base alla capanna.
</p>

<p>
Bastò a loro uno sguardo per convincersi che quell’abituro
era deserto. Qualcuno però doveva abitarlo
perchè sospesa a due pali vi era un’amaca di fibre di
<i>tucum</i> abilmente intrecciate ed in un canto parecchie
<i>cuia</i>, ossia specie di zucche tagliate a metà e ben
seccate, delle quali gl’indiani si servono come recipienti.
</p>

<p>
Alonzo però, che frugava dappertutto, scoprì sotto
un folto strato di foglie due piramidi di pallottole
grigio-giallastre, un po’ più grosse delle uova d’oca e
che parevano composte d’una specie d’argilla grassa.
</p>

<p>
— A cosa servono queste palle? — chiese stupito.
</p>

<p>
— Quelle palle indicano che il proprietario di questa
capanna è un ottomaco, — disse il dottore.
</p>

<p>
— Ma cosa sono?
</p>

<p>
— <i>Poya</i>.
</p>

<p>
— Ora ne so quanto prima, dottore.
</p>

<p>
— Allora ti dirò che costituiscono la riserva degli
<span class="pagenum" id="Page_92">[92]</span>
Indiani ottomachi, per quando manca la selvaggina.
Le mangiano, mio caro, e con quale piacere!
</p>

<p>
— Ma non sono di terra?
</p>

<p>
— Di creta ma grassa, un po’ oleosa e mescolata
con un po’ d’ossido di ferro. Un mio amico che l’ha
analizzata l’ha trovata composta di silice e d’allume
con un terzo di calce.
</p>

<p>
— E voi dite che gli Ottomachi mangiano questa
creta?
</p>

<p>
— È verissimo, — disse don Raffaele.
</p>

<p>
— Forse come medicina?
</p>

<p>
— No, vi ho detto che la mangiano quando sono
a corto di viveri, — disse il dottore. — All’epoca
dello straripamento dell’Orenoco, tutta la selvaggina
abbandona queste sponde per ripararsi sui monti o
sulle alture, sicchè per un buon mese gl’indiani, che
non hanno l’abitudine di conservare grosse provviste,
si trovano ben presto in lotta colla fame. Gli Ottomachi
allora ricorrono alle pallottole di creta che
hanno raccolte sulle sponde del fiume e che hanno
fatto seccare. Dicono che bastano per ingannare il
ventre, ma aggiungerò che sono tanto ghiotti di queste
<i>poya</i>, come le chiamano loro, che anche in mezzo all’abbondanza
non possono fare a meno di rosicchiarne
qualcuna dopo il pranzo.
</p>

<p>
<span class="pagenum" id="Page_93">[93]</span>
</p>

<p>
— E le mangiano così dure?
</p>

<p>
— No, le bagnano e poi le divorano con un appetito
formidabile.
</p>

<p>
— Ma che sapore devono avere queste pallottole?
</p>

<p>
— Di creta, ma un po’ dolce.
</p>

<p>
— Se fosse un’altra persona che mi raccontasse simili
cose, vi giuro, dottore, che non crederei. Degli
uomini che mangiano la terra!... S’è mai udita una
cosa simile?
</p>

<p>
— Non è poi tanto sorprendente, giovanotto mio.
Vi sono molti altri popoli selvaggi che mangiano la
creta: i Neocaledoni per esempio, alcuni popoli dell’arcipelago
indiano, alcune tribù dell’Africa ed alcune
di Pelli-rosse delle rive del Makenzie, nell’America
del Nord. Anche i Giavanesi mangiano la creta l’<i>ampo</i>,
che sono tavolette di terra cotta e ne fanno un consumo
enorme.
</p>

<p>
— Ho veduto anche dei negri in alcune piantagioni
a mangiare la creta, — disse don Raffaele.
</p>

<p>
— Ma la cosa più strana e inesplicabile è che in
queste regioni, anche gli animali e gli uccelli, mangiano
la terra, — disse il dottore. — Si direbbe che
questo clima spinge uomini e animali a nutrirsene.
</p>

<p>
— Anche gli uccelli e gli animali! — esclamò
Alonzo, sempre più stupito.
</p>

<p>
<span class="pagenum" id="Page_94">[94]</span>
</p>

<p>
— Sì, giovanotto mio. Ho veduto io gli uni e gli
altri radunarsi di notte, al chiaro di luna, nelle terre
argillose e umide dette <i>barrieros</i> e farne delle scorpacciate.
Vi erano perfino dei cinghiali, o meglio dei pecari
e dei <i>kariaku</i>, specie di caprioli.
</p>

<p>
— E non produce dei disturbi l’argilla?
</p>

<p>
— Gravissimi, Alonzo. Gli uomini che la mangiano
deperiscono lentamente, diventano tristi e finiscono col
morire consunti.
</p>

<p>
— E non cessano di mangiarla?
</p>

<p>
— No, anzi tale vizio è tenace da sradicare e chi
lo ha preso muore, ma non lo abbandona. Nelle piantagioni,
ai negri che l’hanno preso, si mette persino
una museruola di filo di ferro chiusa a chiave. Orsù
ripartiamo, è inutile perdere del tempo ad attendere il
padrone di questa catapecchia.
</p>

<p>
Stavano per ridiscendere, quando verso il bosco si
udirono improvvisamente degli acuti clamori, grida rauche,
urla furiose, poi un rompersi impetuoso di rami
e finalmente videro apparire dieci o dodici indiani di
alta statura, i quali s’inseguivano picchiandosi rabbiosamente.
</p>

<p>
— Gli Ottomachi! — esclamò don Raffaele.
</p>

<p>
— Sì, — disse il dottore. — In guardia, amici!...
Sono ubbriachi di <i>niopo</i>!
</p>

<div class="chapter">
<p><span class="pagenum" id="Page_95">[95]</span></p>

<h2 id="cap7">VII.
<span class="smaller">La caccia al «Jacaré».</span></h2>
</div>

<p>
Gli Ottomachi formano una vera nazione che occupa
un vastissimo tratto delle sponde dell’Orenoco, cioè
dalle foci dell’Apure a quelle del Cassanare, anzi si
ritiene la più numerosa e la più formidabile. Essendo
però divisa e suddivisa in un numero infinito di piccole
tribù e non avendo alcun centro, è molto se ha
potuto conservare il proprio territorio contro le invasioni
delle altre nazioni.
</p>

<p>
Gli Ottomachi sono i più robusti di tutti i popoli
che abitano le rive del grande fiume, di statura superiore
agli altri e di forza non comune, ma il loro
aspetto è malaticcio in causa dell’abuso del <i>poya</i>. Sono
gli zingari di quelle regioni, poichè non hanno villaggi,
non hanno alcuna cura nella fabbricazione delle loro
<span class="pagenum" id="Page_96">[96]</span>
capanne essendo di abitudini vagabonde, non coltivano
nè le zucche nè il manioco come gli altri, contentandosi
delle frutta che somministrano a loro gli alberi
della foresta o dei prodotti della caccia e della pesca.
Non hanno che una sola passione: quella di pitturarsi.
Impiegano nella loro teletta delle giornate intere dipingendosi
il corpo con colori svariati e perfino i capelli,
ma quelle pitture, che richiedono delle ricerche
pazienti per trovare le terre colorate, non le sfoggiano
che nelle grandi occasioni. Nei giorni ordinarii si limitano
ad imbrattarsi il volto ed i capelli con ocra gialla
o rossa o turchina.
</p>

<p>
Quantunque abbiano avuto frequenti contatti cogli
uomini bianchi, sono selvaggi come nei primi giorni
della scoperta dell’America e non hanno fatto il più
lieve progresso.
</p>

<p>
Il loro vestiario, come quattrocento anni fa, si compone
ancora d’un semplice sottanino di foglie intrecciate,
il <i>guayaco</i> come lo chiamano loro, e le loro
armi non hanno cambiato possedendo ancora le cerbottane,
le mazze e qualche arpione per uccidere gli
alligatori ed i lamantini.
</p>

<p>
Gli uomini che erano improvvisamente comparsi e
che s’inseguivano gettando urla furiose, accapigliandosi,
graffiandosi, picchiandosi coi pugni e coi piedi,
<span class="pagenum" id="Page_97">[97]</span>
parevano veramente ebbri, come aveva detto il dottore.
Non si erano ancora accorti della presenza degli uomini
bianchi, i quali avevano eseguita una prudente
ritirata nella scialuppa, armando, per maggior precauzione,
i fucili.
</p>

<p>
<span class="pagenum" id="Page_98">[98]</span>
</p>

<p>
— Ma cosa fanno? — chiese Alonzo, che non li
perdeva di vista.
</p>

<p>
— Si picchiano, come ben vedi, — rispose il dottore. — Sono
ubbriachi di <i>niopo</i>.
</p>

<p>
— Di rhum o di <i>cascara</i>, forse?
</p>

<p>
— No, è una polvere composta di foglie di mimosa
e d’una calce estratta dalle conchiglie d’un mollusco
molto comune su questo fiume,
</p>

<p>
— È una specie di tabacco adunque, — disse
don Raffaele.
</p>

<p>
— Ha le stesse proprietà del tabacco, dell’oppio e
del <i>betel</i><a class="tag" id="tag5" href="#note5">[5]</a> che masticano gl’Indocinesi ed i Malesi, ma
l’abuso produce una strana malattia che rende litigiosi,
battaglieri. Gli Ottomachi approfittano sempre di quella
eccitazione per sfogare i loro rancori.
</p>

<p>
— Finchè si limitano ai pugni ed ai calci poco
male, — disse Alonzo.
</p>

<p>
— Fanno di peggio, giovanotto, — disse il dottore.
Si bagnano le unghie, che usano portare lunghe, nel
succo velenoso del curare, producendo ben sovente delle
ferite mortali.
</p>

<p>
Gli Ottomachi intanto, sempre battagliando, erano
<span class="pagenum" id="Page_99">[99]</span>
giunti sulla sponda del fiume, a cinquanta passi dalla
capanna. Erano tanto assorti nella loro lotta che non
si erano ancora accorti degli spettatori.
</p>

<p>
Ad un tratto un di loro, impotente a far fronte all’avversario,
cadde nel fiume, su di un bassofondo.
Subito si vide sollevarsi a lui d’intorno un nembo di
spuma, apparire una testa mostruosa ed una coda
armata di scaglie ossee, poi si udì un grido acuto,
straziante.
</p>

<p>
L’indiano aveva risalita prontamente la sponda, ma
metà del suo braccio sinistro era rimasta fra le mascelle
d’un caimano che sonnecchiava sul bassofondo.
</p>

<p>
Quel caso inaspettato parve che facesse sfumare di
colpo l’ebbrezza dei combattenti e che assopisse tutto
d’un tratto i loro rancori.
</p>

<p>
Di comune accordo si erano slanciati verso il compagno,
dal cui braccio mozzato sfuggiva, a rapide pulsazioni,
un largo getto di sangue spumoso.
</p>

<p>
Yaruri ed i tre uomini bianchi avevano afferrato i
remi e spinto la scialuppa verso la sponda per soccorrere
il disgraziato, il quale minacciava di morire
per la violenta emorragia.
</p>

<p>
— Vengo a guarirti, — disse il medico balzando
rapidamente a terra e dirigendosi verso il mutilato.
</p>

<p>
Gli Ottomachi, vedendo quegli uomini sbarcare, non
<span class="pagenum" id="Page_100">[100]</span>
avevano tradito alcuna sorpresa. Si erano limitati a
gettare uno sguardo più sulla scialuppa che ammiravano,
che sui nuovi arrivati.
</p>

<p>
— Mostrami il tuo braccio, — disse Velasco, al
mutilato. — Sono un <i>piaye</i><a class="tag" id="tag6" href="#note6">[6]</a>.
</p>

<p>
— Dammi dell’<i>aguardiente</i><a class="tag" id="tag7" href="#note7">[7]</a> se ne hai, — rispose
invece il ferito. — Mi farà meglio delle tue cure.
</p>

<p>
— Ma, disgraziato, tu morrai se non mi lasci fasciare
la ferita.
</p>

<p>
Un sorriso sprezzante apparve sulle labbra dell’indiano,
il quale pareva non provasse il menomo dolore,
tanto è potente in loro la forza d’animo.
</p>

<p>
— Ne sappiamo più dei <i>piaye</i> degli uomini bianchi, — disse
poi. — Ecco chi mi guarirà!
</p>

<p>
Un indiano, che era poco prima entrato nella foresta,
ritornava armato di un coltello di recente arrotato e munito
di parecchi oggetti involti in alcune grandi foglie.
</p>

<p>
— A te! — disse il mutilato, stendendo il braccio
sanguinante.
</p>

<p>
— Lo rovinerà, — disse Alonzo. — Impeditegli di
operare, dottore.
</p>

<p>
— Lasciamolo fare, giovanotto, — rispose
<span class="pagenum" id="Page_101">[101]</span>
Velasco. — Vedrai che valenti operatori sono questi selvaggi.
</p>

<p>
Il ferito si era inginocchiato stendendo il braccio
sul tronco di un albero abbattuto. La mutilazione era
spaventevole: l’osso era stato sfracellato di colpo dalle
formidabili mascelle del mostro, e la carne presentava
degli strappi come se quel povero braccio fosse stato
dilaniato da un ingranaggio. Pure l’indiano conservava
una calma impassibile, straordinaria; solamente un
freddo sudore che bagnavagli la fronte, tradiva le sue
atroci sofferenze.
</p>

<p>
L’operatore prese l’estremità di quel membro che
emetteva di tratto in tratto dei getti di sangue, impugnò
il coltello, recise nettamente l’osso, poi tagliò i
brandelli di carne con una maestria ammirabile e senza
che il ferito emettesse un solo gemito.
</p>

<p>
Livellata la mutilazione, prese un po’ di musco
secco, lo bagnò copiosamente con un liquido che era
racchiuso in una zucca, lo applicò sul moncherino, poi
vi sovrappose uno strato di creta e fasciò il tutto con
alcune foglie ed una liana.
</p>

<p>
Era tempo: lo sventurato, indebolito dalla perdita
di sangue, si era lasciato cadere sull’erba, emettendo
un profondo sospiro.
</p>

<p>
— Ecco fatto, — disse Velasco.
</p>

<p>
<span class="pagenum" id="Page_102">[102]</span>
</p>

<p>
— Guarirà? — chiese Alonzo.
</p>

<p>
— Fra un mese la ferita sarà rimarginata.
</p>

<p>
— Ma che liquido ha versato sul musco?
</p>

<p>
— L’<i>uenuba</i>, la panacea indiana delle piaghe, un
succo che ha la proprietà di essiccare prontamente le
ferite.
</p>

<p>
In quell’istante il mutilato si era rialzato. Egli additò
ai compagni il fiume dicendo:
</p>

<p>
— Il mio braccio è rimasto là.
</p>

<p>
— Lo ritroveremo, — risposero i suoi compagni.
</p>

<p>
— Mi occorre il cuore del caimano.
</p>

<p>
— Lo mangerai presto.
</p>

<p>
— Ed il mio braccio.
</p>

<p>
— Lo riavrai.
</p>

<p>
Ciò detto gli Ottomachi coricarono il loro compagno
in un’amaca che avevan tesa fra due rami, gli
fecero bere una lunga sorsata di liquore estratto dalle
radici del manioca fermentato, poi si diressero verso
il fiume e si misero a scrutare le acque con profonda
attenzione.
</p>

<p>
— Cosa fanno? — chiese Alonzo.
</p>

<p>
— Si preparano a vendicare il loro compagno, — rispose
don Raffaele. — Fra poco uccideranno il caimano.
</p>

<p>
— Colle freccie?
</p>

<p>
— Lo prenderanno col laccio. Eccoli al lavoro.
</p>

<p>
<span class="pagenum" id="Page_103">[103]</span>
</p>

<p>
Gli Ottomachi, dopo un breve consiglio, erano rientrati
nella foresta nella quale dovevano sorgere le loro
abitazioni. Dopo un quarto d’ora erano di ritorno con
altri dieci compagni, tutti carichi di corti pali acuminati
che accumularono sulla sponda. Ripartirono e tornarono
con altri nè si arrestarono finchè non ne ebbero trasportati
moltissimi.
</p>

<p>
Allora cominciarono a scendere sul bassofondo ed a
piantarli formando un semicerchio, ma che aveva una
stretta apertura verso il punto ove l’acqua era più
profonda.
</p>

<p>
In quel passaggio tesero il laccio destinato al caimano,
formato da un nodo scorsoio di fibre di <i>tucum</i>
e d’un giovane albero fortemente piegato e tendente
a riprendere la posizione verticale.
</p>

<p>
Terminato quel lavoro, compiuto in un tempo brevissimo,
ritornarono verso la sponda, un solo eccettuato,
il quale era rimasto nascosto nel recinto tenendo in
braccio un piccolo pecari, una specie di cinghiale selvatico
che puzza di muschio.
</p>

<p>
— Attento, Alonzo, — disse il dottore. — Fra poco
il goloso caimano giungerà.
</p>

<p>
— Verrà a gettarsi stupidamente nel laccio.
</p>

<p>
— Il pecari è un boccone ghiotto. Odi?... Il piccolo
cinghiale aveva emesso un grido acuto. L’indiano che
<span class="pagenum" id="Page_104">[104]</span>
lo teneva in braccio, pizzicavagli fortemente gli orecchi
per farlo urlare.
</p>

<p>
Il caimano però, messo forse in sospetto da quella
cinta che poco prima non esisteva, si manteneva nascosto
in fondo al fiume. La sua ingordigia però doveva
vincere ben presto la sua diffidenza.
</p>

<p>
Infatti, udendo le urla sempre più acute del pecari,
dopo dieci minuti si vide l’acqua rigonfiarsi dinanzi
all’apertura del recinto. Il ghiottone giungeva, ma con
mille precauzioni e tenendosi nascosto sott’acqua per
non farsi scorgere.
</p>

<p>
Quelle grida che promettevano una preda appetitosa,
esercitavano su di lui un fascino irresistibile.
</p>

<p>
Gl’indiani non fiatavano. Armati delle loro pesanti
mazze, di qualche scure e di qualche arpione, attendevano
il momento opportuno per scendere sul bassofondo.
Don Raffaele ed i suoi compagni stavano pure
zitti, ma avevano armato i fucili per aiutare gli Ottomachi
nella pericolosa impresa.
</p>

<p>
Ad un tratto si scorse il muso del caimano presso
la cinta. Il mostro esitò un istante ancora, poi si cacciò
nella stretta apertura, ma non potendo passare,
con urto violento spostò i primi pali. L’albero si rizzò
improvvisamente facendo scattare il laccio ed il saurio,
preso a mezzo corpo da quella robusta corda che gli
<span class="pagenum" id="Page_107">[107]</span>
si era stretta intorno, si sentì strappare dall’acqua e
sollevare in alto.
</p>

<p>
Quale spettacolo offrì allora il mostro sospeso all’albero!...
Era lungo cinque metri, aveva le mascelle
armate di una doppia fila di denti formidabili, bianchi
come l’avorio e triangolari, e una coda enorme, coperta
di grosse scaglie rugose. Si dibatteva furiosamente
facendo scricchiolare l’albero, sbarrava gli occhi
sanguigni, ma che avevano dei lampi giallastri,
demoliva i pali colla possente coda ed emetteva certi
brontolìi paragonabili al tuono udito in lontananza.
</p>

<p>
Gl’indiani si erano slanciati nel recinto mandando
urla di trionfo ed agitando furiosamente le loro mazze,
le scuri e gli arpioni, ma non osavano avvicinarsi al
mostro che si dibatteva con crescente furore, minacciando
di accopparli a colpi di coda.
</p>

<p>
— A noi, — disse don Raffaele, puntando il fucile.
</p>

<p>
Attesero che il caimano mostrasse loro il ventre,
poi fecero fuoco simultaneamente. Il mostro fece un
ultimo e più tremendo balzo, agitò furiosamente la
coda per alcuni istanti, poi si distese, penzolando dall’albero
come un appiccato.
</p>

<p>
Gli Ottomachi recisero la corda facendolo cadere
sul bassofondo, lo trascinarono sulla sponda e lo sventrarono
a colpi di scure, frugandogli nelle viscere.
</p>

<p>
<span class="pagenum" id="Page_108">[108]</span>
</p>

<p>
Pochi istanti dopo un indiano offriva al povero mutilato,
che era sempre disteso nella sua amaca, il suo
pezzo di braccio che il caimano aveva inghiottito intero
come fosse un semplice zuccherino.
</p>

<p>
— Dov’è il cuore? — chiese il ferito.
</p>

<p>
— Eccolo, — disse l’indiano porgendogli il cuore
del mostro che ancora palpitava, tanto è potente la
vitalità di quei saurii.
</p>

<p>
Un lampo di soddisfazione balenò negli occhi del
ferito.
</p>

<p>
— Sono vendicato, — disse.
</p>

<p>
E lo addentò rabbiosamente, crudo come era, masticandolo
con invidiabile appetito.
</p>

<div class="chapter">
<p><span class="pagenum" id="Page_109">[109]</span></p>

<h2 id="cap8">VIII.
<span class="smaller">Le testuggini dell’Orenoco.</span></h2>
</div>

<p>
Gli Ottomachi, riconoscenti per l’aiuto ricevuto, si
degnarono d’offrire agli uomini bianchi un pezzo di
coda di caimano, boccone scelto per loro, ma niente
affatto gradito ai palati europei che non riescono a
vincere l’acuto odore di muschio che appesta quella
carne.
</p>

<p>
Don Raffaele, a nome dei compagni, pur ringraziando,
rifiutò l’offerta con maggior soddisfazione degli
indiani, anzi regalò loro una bottiglia di rhum che fu
in un lampo vuotata da quegli ubbriaconi.
</p>

<p>
In cambio però, chiese loro se avessero scorto su
quel tratto di fiume un canotto montato da indiani
armati di fucile, ma non riuscì a sapere nulla. Dei
canotti ne erano passati parecchi in quindici giorni,
<span class="pagenum" id="Page_110">[110]</span>
ma nessun Ottomaco aveva fatto caso se gli indiani
che li montavano erano armati o inermi. Prevedendo
che non avrebbero ricavato altre notizie, lasciarono
quei selvaggi occupatissimi ad arrostire la preda gigante,
e sciolte le vele ripresero la navigazione per
raggiungere la foce del Maniapure.
</p>

<p>
Le sponde del fiume erano ridiventate deserte non
essendovi, in quei dintorni, a quanto pareva, altre tribù
di Ottomachi, ed avevano inoltre subìto dei cambiamenti.
Frequenti fiumi rompevano le foreste, riuniti
fra di loro da canali interni chiamati comunemente
<i>neirim-igarape</i>, ossia sentieri dei canotti, secondo l’espressione
indiana. Si vedevano pure degli ampi stagni che
comunicavano col fiume, delle <i>agoas redonde</i>.
</p>

<p>
Sopra quegli stagni ripieni di piante acquatiche colle
foglie immense, cicalavano o strillavano bande di <i>carpideira</i>
o <i>choradeira</i>, vale a dire uccelli piagnoni perchè
hanno un canto così lamentevole che si direbbe che
piangano. Sulle sponde invece si vedevano correre e
saltellare numerosi <i>capibara,</i> grossi roditori grossi
come un cane, col mantello nero, terribili devastatori
delle piantagioni, ma poco pregiati come selvaggina,
avendo la carne assai calorosa; apparivano anche, ma
più rari, dei <i>gamba</i>, marzupiali somiglianti ai conigli,
che hanno una tasca sotto all’addome ove ripongono
<span class="pagenum" id="Page_111">[111]</span>
i piccini e che quando sono inseguiti sprigionano un
odore così fetente da arrestare non solo i cacciatori,
ma perfino i cani. Anche la carne di questi animali
è poco buona, essendo nera e coriacea, ma gl’indiani
non la sdegnano.
</p>

<p>
Verso il mezzodì, mentre i naviganti si preparavano
ad assalire la colazione allestita nella scialuppa, si
vide Yaruri balzare rapidamente in piedi, mentre con
un rapido colpo faceva cadere la randa.
</p>

<p>
— Cos’hai? — chiesero i tre bianchi.
</p>

<p>
— Là.... sulla sponda, — disse l’indiano.
</p>

<p>
Guardarono nella direzione indicata e su di una riva
bassa e sabbiosa videro trascinarsi penosamente con
delle mosse ridicole dei larghi corpi che parevano
usciti allora dal fiume.
</p>

<p>
Erano trenta o quaranta testuggini, ma della specie
più grande, poichè misuravano almeno due metri di
larghezza su una lunghezza di cinquanta o sessanta
centimetri. I loro gusci avevano dei riflessi verdastri
ma marmorizzati di nero.
</p>

<p>
— Sono <i>testudos mejolas</i>, — disse don Raffaele. — Un
arrosto che merita di venire assaggiato.
</p>

<p>
— Ma ne vedo altre su quel banco di sabbia, — disse
il dottore. — Sono le <i>careto</i>.
</p>

<p>
Infatti un po’ più lontano, su di un banco, si vedevano
<span class="pagenum" id="Page_112">[112]</span>
altre testuggini più piccole bensì, ma col guscio
assai più bello e più pregiato. Erano di colore bruno,
chiazzate di macchie rossastre irregolari, ma i loro
gusci sono formati di tredici lamine poste sopra e
dodici sotto. È dalle prime solamente che si ricava la
tartaruga messa in commercio.
</p>

<p>
— Ma cosa fanno tutte quelle testuggini? — chiese
Alonzo.
</p>

<p>
— Stanno seppellendo le loro uova, — rispose il
dottore. — Andiamo a fare una frittata.
</p>

<p>
Yaruri aveva già afferrati i remi e spingeva lentamente
la scialuppa verso la sponda. Le testuggini però
vegliavano e accortesi della presenza dei nemici facendo
sforzi disperati raggiunsero il fiume e si tuffarono rapidamente.
</p>

<p>
— Non monta, — disse don Raffaele. — Ci rifaremo
colle uova.
</p>

<p>
Toccata la sponda, s’affrettarono a sbarcare, ma
Alonzo, con sua grande sorpresa, non vide alcun uovo.
</p>

<p>
— Ma dove sono? — chiese.
</p>

<p>
— Sotto la sabbia, — disse don Raffaele, — ma
ti sfido a trovarle. Solamente gl’indiani sono capaci
di scoprirle.
</p>

<p>
— Avranno lasciato qualche segno dove le hanno
sepolte.
</p>

<p>
<span class="pagenum" id="Page_115">[115]</span>
</p>

<p>
— Nessuno, cugino; puoi accertartene.
</p>

<p>
Alonzo si mise a percorrere la sponda in tutti i
sensi, ma non trovò alcun segno che indicasse ove le
uova erano state nascoste. Yaruri lo osservava sorridendo
maliziosamente.
</p>

<p>
— Fulmini e lampi! — esclamava il giovanotto stizzito,
frugando e rifrugando le sabbie, ma senza successo.
</p>

<p>
— A te, Yaruri, disse don Raffaele. — Se aspettiamo
che mio cugino le trovi, la frittata si farà attendere
fino a domani.
</p>

<p>
L’indiano si mise a percorrere la sponda con passo
rapido, sulla punta dei piedi, ma con un’andatura inquieta.
Ad un tratto si curvò, si mise a scavare la
sabbia e mise allo scoperto un gruppo d’uova rotonde,
un po’ più grosse di quelle di gallina, che si trovava
sepolto a otto o dieci centimetri di profondità.
</p>

<p>
— Ma io non ho veduto alcuna traccia sopra quella
covata, — disse Alonzo, che aveva seguito l’indiano.
</p>

<p>
— Le testuggini, te l’ho detto, non ne lasciano e
livellano le sabbie con cura estrema per impedire che
le ova vengano trovate, — disse don Raffaele.
</p>

<p>
— Ma come fanno allora a scoprirle?
</p>

<p>
— Non lo si sa.... ma to’!... Cos’è questa traccia? — chiese,
mostrando sulla sabbia una buca che aveva
la forma d’un pesce, ma un po’ arrotondata.
</p>

<p>
<span class="pagenum" id="Page_116">[116]</span>
</p>

<p>
— Se ne trovano soventi sulle rive di questo fiume, — rispose
il dottore. — Si dice che in quelle buche
vadano a dormire le razze, ed infatti vedete che hanno
precisamente la forma di quei pesci.
</p>

<p>
— Che sia vero?
</p>

<p>
— Non lo so, ma così dicono i pescatori e gl’indiani.
</p>

<p>
— E quell’animale che striscia laggiù e che cerca
di guadagnare quel crepaccio, cosa sarà? — chiese
Alonzo, imbracciando il fucile.
</p>

<p>
— Una testuggine, — disse il dottore.
</p>

<p>
— Una testuggine! Ma se è priva del guscio? Io
vi dico che è un rettile di nuova specie.
</p>

<p>
— T’inganni, giovanotto, è una vera testuggine e
della specie <i>careto</i>.
</p>

<p>
— Ma non vedete che è un mostro orribile e pare
scorticato di recente?
</p>

<p>
— Uccidilo e mangeremo un buon arrosto, — disse
il dottore, sorridendo.
</p>

<p>
Il giovanotto non si fece ripetere il comando e con
una palla ben aggiustata stese a terra quello strano
animale, proprio sull’orlo del crepaccio che stava per
raggiungere.
</p>

<p>
Il cacciatore si slanciò innanzi seguito dal dottore,
mentre Yaruri e don Raffaele accendevano il fuoco per
preparare la promessa frittata.
</p>

<p>
<span class="pagenum" id="Page_117">[117]</span>
</p>

<p>
Il dottore aveva detto il vero: quel rettile era realmente
una testuggine <i>careto</i>, ma ridotta in uno stato
compassionevole. Non aveva più il suo bellissimo guscio
bruno chiazzato di macchie rossastre e trasparenti,
pareva che fosse stato strappato brutalmente. Il dorso
era tutto una piaga sanguinante, ma coperto qua e là
da un principio di sostanza cornea ed ineguale.
</p>

<p>
— Mille fulmini! — esclamò Alonzo, stupito. — Chi
ha ridotto in questa raccapricciante condizione
questo povero rettile? I caimani forse?
</p>

<p>
— No, — disse il dottore, — i cacciatori di tartaruga.
</p>

<p>
— Cosa volete dire?
</p>

<p>
— Che i cacciatori hanno strappato il guscio a
questa testuggine, per impadronirsi della scaglia.
</p>

<p>
— Spiegatevi meglio, dottore.
</p>

<p>
— Voglio compiacerti, giovanotto. Ti dirò adunque
che sull’Orenoco, sull’Amazzone e sui grandi fiumi di
tutta l’America del Sud, vi sono bande d’uomini che
fanno una caccia spietata a questi disgraziati rettili.
Se le testuggini prese sono grasse (e per accertarsene
praticano una profonda incisione sotto la coda) le uccidono
impadronendosi del guscio e del grasso da cui
si ricava un olio limpido, dai riflessi verdognoli, di
una squisitezza incredibile, superiore a tutti gli olii conosciuti.
<span class="pagenum" id="Page_118">[118]</span>
Se le testuggini sono magre, le privano del
guscio facendo subire a quelle disgraziate una atroce
tortura, mediante una lama taglientissima, poi le abbandonano
perchè abbiano il tempo d’ingrassarsi ancora.
</p>

<p>
— Ma non muoiono dopo così crudele trattamento?
</p>

<p>
— No, poichè hanno la vita dura. Vanno a rannicchiarsi
in un crepaccio che diventa il loro ospedale e
colà attendono che la natura, più pietosa degli uomini,
le ricopra d’un nuovo guscio, il quale non sarà mai
nè così bello, nè così perfetto come il primo.
</p>

<p>
— Sembra impossibile che possano ancora guarire,
dottore.
</p>

<p>
— Hanno una vitalità incredibile questi rettili. Mi
ricordo che uno scienziato dell’America settentrionale
ebbe un giorno il capriccio di aprire il cranio ad
una tartaruga gigante dell’Himalaja, privandola con bel
garbo del cervello. Richiusa la scatola ossea, nutrì
per alcuni giorni il rettile, il quale, incredibile a dirsi,
rifece il cervello, s’ingrassò e visse ancora cinquant’anni.
</p>

<p>
— Hanno vita lunga questi rettili, dottore?
</p>

<p>
— Vivono dei secoli, a quanto pare, poichè so che
un piantatore della Florida, qualche anno fa, prese una
testuggine sul cui guscio portava incise queste parole:
«Presa da Ferdinando Gomez nella riviera del San Sebastiano
l’anno 1700.» Quel rettile aveva adunque circa
<span class="pagenum" id="Page_119">[119]</span>
145 anni. Si dice che le tartarughe giganti dell’Himalaja
e delle isole Mascarene vivano, racchiuse nelle loro
rocce secolari, ben cinquecent’anni.
</p>

<p>
— E ne distruggono molte i cacciatori di gusci?
</p>

<p>
— Le migliaia, poichè la caccia è facile e senza
pericoli, bastando rovesciare i poveri rettili sul dorso
per impedir loro di fuggire. Su certi fiumi cominciano
già a diventare rari e la scaglia non abbonda più come
vent’anni or sono sui mercati. Se la distruzione continua,
fra un secolo forse non si troverà più scaglia
sufficiente per montare gli occhiali alle generazioni,
sempre più miopi, che si succedono. Basta, sento il
profumo della frittata e odo la voce di don Raffaele
che ci invita a colazione. Prendi la tua selvaggina
che ci servirà d’arrosto domani mattina.
</p>

<p>
Alonzo si caricò della testuggine e raggiunsero i
compagni che avevano già preparata una appetitosa e
gigantesca frittata esalante un profumo delizioso. Il
giovanotto fece più che onore a quel pasto e ripetè
più volte la porzione, lodando la squisitezza di quelle
uova che non la cedevano a quelle delle migliori galline.
</p>

<p>
Avevano accese le sigarette e stavano per sdraiarsi
sulla sabbia, all’ombra di una palma colossale, quando
udirono uno strano gorgoglìo che usciva da una macchia
di <i>mucusumù</i>.
</p>

<p>
<span class="pagenum" id="Page_120">[120]</span>
</p>

<p>
— Cosa c’è ancora? — chiese Alonzo alzandosi. — Delle
altre testuggini che vengono a deporre delle uova?
</p>

<p>
— Vediamo, — disse don Raffaele, balzando in piedi. — Potrebbe
esservi qualche serpente.
</p>

<p>
Alonzo l’aveva già preceduto e aveva già raggiunta
la macchia. Vi gettò entro uno sguardo, ma tosto indietreggiò
facendo un gesto di ribrezzo ed esclamando:
</p>

<p>
— Oh! l’orribile rospo!...
</p>

<p>
— Cos’è? — chiese don Raffaele, avvicinandosi ai
<i>mucusumù</i>. — Ah! Un <i>pipa</i>!...
</p>

<p>
— Una pipa! Ma che pipa! È un rospo, cugino
mio, e dei più brutti.
</p>

<p>
— Ma dei più interessanti, Alonzo. Guardalo attentamente:
è un vero <i>pipa</i>, tale è il nome datole dalla
signora Sibilla di Meriam, che vide per la prima volta
questi strani batraci nel Surinam, due secoli or sono.
</p>

<p>
Il giovanotto, vincendo il proprio ribrezzo, tornò ad
appressarsi alla macchia. Là in mezzo si trovava nascosto
un grossissimo rospo col corpo piatto e quasi
quadrangolare, col muso aguzzo, le dita delle zampe
davanti terminanti in quattro punte invece di cinque,
e la pelle nera, ma senza essere lucida.
</p>

<p>
— Guarda cos’ha sul dorso, Alonzo, — disse il
dottore che lo aveva raggiunto.
</p>

<p>
Il giovanotto guardò e con grande stupore vide che
<span class="pagenum" id="Page_123">[123]</span>
il dorso di quell’orribile rospo era coperto di piccole
cellette in ognuna delle quali stava nascosto un rospicino.
</p>

<p>
— Oh che strana cosa! — esclamò.
</p>

<p>
— È una particolarità dei <i>pipa</i>! — disse il dottore. — Gli
altri rospi depongono le loro uova in acqua,
formando dei piccoli cordoncini; questi <i>pipa</i> invece li
collocano sul dorso delle femmine in quelle cellette che
tu vedi e vi rimangono finchè possono procurarsi il
cibo da loro. È una cosa assai curiosa, ma verissima,
come ben vedi.
</p>

<p>
— Lo vedo, dottore.
</p>

<p>
— Ma questi rospi hanno anche un’altra particolarità,
cioè sono privi della lingua.
</p>

<p>
— Ciò non impedisce che siano ben brutti, dottore.
</p>

<p>
— Lo credo. Lasciamo che il <i>pipa</i> si diverta coi
suoi piccini e noi andiamo a schiacciare un sonnellino
in attesa della brezza. È appena mezzodì e abbiamo
del tempo per giungere al Suapure.
</p>

<div class="chapter">
<p><span class="pagenum" id="Page_124">[124]</span></p>

<h2 id="cap9">IX.
<span class="smaller">Una freccia mortale.</span></h2>
</div>

<p>
I giorni seguenti, volendo affrettare la marcia per
giungere alle grandi cateratte prima che il fiume toccasse
la massima piena, avendo già da tre mesi cominciato
il suo periodico innalzamento, navigarono quasi
senza interruzione, non facendo che brevissime fermate
per procacciarsi un po’ di carne fresca.
</p>

<p>
Più nulla di straordinario era accaduto. Degli indiani
armati di fucile nulla avevano saputo, non avendoli
più veduti, nè avendo incontrato nessun’altra banda
di Ottomachi, sicchè li avevano dimenticati. Avevano
invece superate le foci di numerosi e grossi fiumi che
si riversavano con grande impeto nella grande fiumana.
</p>

<p>
Avevano già oltrepassato il Maciapure, grosso affluente
di destra, che gli indiani chiamano Amarapuri,
<span class="pagenum" id="Page_125">[125]</span>
noto soltanto per una gigantesca cascata situata presso
la sua sorgente, ma che produce tale fracasso da
udirsi perfino alla foce; poi il Suapure più sotto, grosso
affluente pieno di cascate e di passi assai pericolosi,
che bagna un paese ricchissimo di mele selvatiche ed
abitato dalla tribù dei Pafechi; quindi il Pao, il Cauxi,
il Vacari, il Sinaruco, il Capure che viene considerato
da taluni come un ramo del Meta e pel quale sarebbe
disceso Barreo, il primo dei conquistatori spagnuoli
che tentò d’impadronirsi di quella immensa e ricca
regione.
</p>

<p>
Dieci giorni dopo la loro partenza dalla piantagione,
toccavano la foce del Cassanare, grande fiume che
scaricasi nell’Orenoco venti leghe a settentrione del
Meta, che si può navigare un mese intero senza toccare
le sue sorgenti e che bagna un paese dei più
fertili della Columbia.
</p>

<p>
Un tempo le sue sponde erano gremite di borgate
erette dai gesuiti, ma gl’indiani ben presto le disertarono
per ritornare all’antica vita selvaggia, ben più
cara a loro della vita civile e sedentaria.
</p>

<p>
Anche sulle sponde dei fiumi vicini, sull’Urupi che
lanciasi nell’Orenoco da una rupe altissima detta la
Tigre, e sul Sinaruco, nel diciassettesimo secolo i gesuiti
avevano raccolto in borgate le tribù dei Cirecoi
<span class="pagenum" id="Page_126">[126]</span>
e degli Jaruri, ma anche quelle ben presto scomparvero
per opera della potente tribù dei Caribbi che
già distrusse, nello scorso secolo, un grande numero
di nazioni orenochesi, fino a che, a sua volta, venne
poi fiaccata e per sempre, dalle grandi tribù alleate
dei Caveri e dei Guipunavi.
</p>

<p>
Essendo la foce del Cassanare deserta e mancando
la brezza, don Raffaele decise di arrestarsi una giornata
per dare un po’ di riposo ai compagni ed anche
per rifornirsi di carne fresca. Non voleva toccare le
provviste di riserva che potevano diventare indispensabili
durante la grande piena, nel caso che dovessero
trovarsi, in quell’epoca, ancora sul fiume gigante.
</p>

<p>
Il luogo scelto per l’accampamento era l’estremità
d’una penisola che divideva i due fiumi, ombreggiata
da alcuni gruppi di candelabri (<i>curopia</i>), strani alberi,
curiosissimi per la regolare disposizione dei loro rami
e per le tinte argentine delle foglie e che producono
frutti grossi quanto quelli degli alberi del pane, ma
di forma più cilindrica.
</p>

<p>
Ancorata la scialuppa sulla sponda e assicurata solidamente
per impedire alle correnti di trascinarla via,
i viaggiatori tesero fra i rami degli alberi le loro comode
amache per preservarsi dai serpenti che sono
numerosissimi in quelle regioni.
</p>

<p>
<span class="pagenum" id="Page_127">[127]</span>
</p>

<p>
Essendo già il sole prossimo al tramonto, rimandarono
la battuta dei boschi all’indomani, contentandosi
per quella sera d’un arrosto di pappagalli.
</p>

<p>
Erano in procinto di spegnere il fuoco per non attirare
l’attenzione di qualche tribù d’indiani, persone
più da temere che da avvicinare, quando l’acuto udito
dell’indiano fu colpito da un legger rumore che si udiva
in mezzo alle piante di legno cannone che costeggiavano
una piccola palude non ancora visitata.
</p>

<p>
— Là, — diss’egli stendendo il braccio verso la palude.
</p>

<p>
— Uomo od animale? — chiese don Raffaele.
</p>

<p>
— Animale, — rispose l’indiano, sempre avaro di
parole.
</p>

<p>
— È per te, Alonzo, disse il piantatore.
</p>

<p>
— Quando si tratta di procurarci delle bistecche,
sono sempre pronto, — rispose il giovanotto.
</p>

<p>
— Purchè non siano di giaguaro, — disse il dottore. — In
tal caso, te le lascio, poichè, oltre essere
pericolose a guadagnarsi, puzzano di selvatico.
</p>

<p>
— Molti animali, — disse Yaruri, — che ascoltava
sempre.
</p>

<p>
— Vieni, Yaruri, — disse Alonzo.
</p>

<p>
L’indiano si armò della sua cerbottana e di tre freccie
e seguì il giovane cacciatore il quale si era già messo
in cammino.
</p>

<p>
<span class="pagenum" id="Page_128">[128]</span>
</p>

<p>
Faceva ancora abbastanza chiaro per poter distinguere
la selvaggina, non essendo il sole ancora del
tutto tramontato. Bisognava però affrettarsi, poichè
sotto l’equatore il crepuscolo è di breve durata.
</p>

<p>
Procedendo rapidamente, pur con precauzione, in
pochi minuti l’indiano ed Alonzo raggiunsero il margine
della palude, la quale aveva una estensione notevole.
Colà giunti videro che le piante di legno cannone
si muovevano a circa quattrocento passi da loro,
verso l’estremità della grande foresta che si stendeva
sulle sponde dei due fiumi.
</p>

<p>
— Credo che siano tapiri, — disse Yaruri.
</p>

<p>
— Che animali sono? — chiese Alonzo.
</p>

<p>
— Grossi molto, ma la loro carne è un po’ coriacea.
</p>

<p>
— Sono pericolosi?
</p>

<p>
— Niente affatto.
</p>

<p>
— Allora li uccideremo più facilmente.
</p>

<p>
Approfittando degli ultimi bagliori del crepuscolo,
girarono la palude e giunsero là dove si agitavano i
fusti lucenti del legno cannone.
</p>

<p>
Un animale grosso come un vitello, ma col corpo
male tagliato che rassomigliava a quello d’un maiale,
con un muso allungato che terminava in una piccola
proboscide, colla pelle rugosa come quella degli ippopotami
e coperta di peli fini e radi sul dorso, ma più
<span class="pagenum" id="Page_131">[131]</span>
fitti sul collo e presso la coda, era occupato a masticare
molto rumorosamente delle radici che cercava sott’acqua.
</p>

<p>
— Non mi ero ingannato, — disse Yaruri. — È
un tapiro.
</p>

<p>
— Lo uccido con una palla nel cranio, — disse
Alonzo.
</p>

<p>
Aveva già alzato il fucile, quando l’indiano glielo
abbassò.
</p>

<p>
— Cos’hai? — chiese il giovanotto, sorpreso.
</p>

<p>
— Guarda!
</p>

<p>
— Non vedo nulla.
</p>

<p>
— Dietro al tapiro.
</p>

<p>
Alonzo alzò gli occhi e vide un oggetto nero lungo
lungo, grosso come la coscia d’un uomo, sorgere dalla
palude dietro al tapiro ed avanzarsi silenziosamente.
</p>

<p>
— Un serpente? — chiese Alonzo, rabbrividendo.
</p>

<p>
— Sì.
</p>

<p>
— Preferisco uccidere il serpente.
</p>

<p>
— È inutile.
</p>

<p>
— Perchè?
</p>

<p>
— Lo ucciderà il tapiro.
</p>

<p>
— Tu vuoi burlarmi. Nessun animale resiste alle
strette terribili di quei serpenti d’acqua.
</p>

<p>
— Yaruri ha veduto i tapiri uccidere i serpenti.
Guarda!...
</p>

<p>
<span class="pagenum" id="Page_132">[132]</span>
</p>

<p>
Il serpente, un enorme boa acquatico, che doveva
misurare l’incredibile lunghezza di dodici o tredici
metri, si era rapidamente disteso ed in un baleno aveva
stretta la vittima fra le sue potenti spire.
</p>

<p>
È noto che i boa, sia il <i>constrictor</i> che vive nelle
regioni aride ed infuocate dell’America del Sud, come
il <i>scitale</i> o <i>anaconda</i> che vive nelle paludi o lungo i
fiumi, posseggono tale forza da stritolare, fra le loro
anella, perfino i buoi. Nondimeno il tapiro, pur sentendosi
a stringere, non sembrava per nulla spaventato.
</p>

<p>
Alonzo, che non lo perdeva di vista, lo vide ad un
tratto impicciolirsi come se avesse emessa tutta l’aria
che aveva nei polmoni, per gonfiarsi rapidamente e
diventare una volta e mezza più grosso di prima. Il
boa, che aveva stretto le anella, non ebbe il tempo di
svolgerle. Si udì uno scricchiolìo come se la colonna
vertebrale fosse stata bruscamente distaccata, poi il
gigantesco serpente svincolò la coda e cadde al suolo
come un pacco di biancheria umida.
</p>

<p>
— Il furbo! — esclamò una voce dietro ad Alonzo.
</p>

<p>
Era il dottore che li aveva raggiunti per vedere con
quale specie di selvaggina avevano da fare.
</p>

<p>
— Ma ora gli mando una palla, — disse Alonzo.
</p>

<p>
— È inutile, giovanotto, non ne vale la pena. Quel
povero tapiro è affatto inoffensivo e la sua carne è
<span class="pagenum" id="Page_133">[133]</span>
così secca e di gusto così sgradevole, che persino certe
tribù indiane la sdegnano. Lascialo andare, chè si è
meritata l’esistenza.
</p>

<p>
— Pure mi hanno detto che gl’indiani lo cacciano
attivamente.
</p>

<p>
— Sì, ma per averne la pelle, la quale, essendo
molto resistente, serve per fabbricare scudi e delle
ottime scarpe.
</p>

<p>
— Ma che animali sono questi tapiri? Che esistenza
conducono? Non sono carnivori?
</p>

<p>
— Sono solitarii, di umore piuttosto malinconico e
niente affatto carnivori; perciò inoffensivi. Vivono isolati
in fondo alle più folte foreste che non abbandonano
che al tramonto per recarsi nelle paludi. Talvolta
però, durante i giorni piovosi, escono anche di giorno,
ma di rado però. Sono dei veri anfibi, poichè prediligono
l’acqua e vi s’immergono con facilità per cercare
il loro nutrimento il quale consiste in radici acquatiche
che scavano con quella corta proboscide che tu
vedi mobilissima.
</p>

<p>
— È vero, dottore, che i tapiri formano delle strade
in mezzo ai boschi?
</p>

<p>
— Sì, Alonzo. Facendo sempre la medesima via
dal loro covo alla palude più vicina e così pure nel
ritorno, senza mai deviare d’una linea, finiscono col
<span class="pagenum" id="Page_134">[134]</span>
tracciare in mezzo ai boschi dei veri sentieri che diventano
molto pericolosi per loro, poichè i cacciatori
ne approfittano per trovare i covi degli animali.
</p>

<p>
— Somigliano ai porci per abitudini? Vedo che quel
tapiro si diverte ad avvoltolarsi nel fango come un vero
maiale.
</p>

<p>
— T’inganni, poichè invece sono assai puliti. Quando
si sarà bene inzaccherato di fango si laverà per bene.
</p>

<p>
— Ma ditemi, dottore, come ha fatto a uccidere
quel serpente?
</p>

<p>
— Quel boa acquatico?... È un modo che i soli
tapiri possono usare, poichè quegli <i>anaconda</i>, così si
chiamano quei pericolosi serpenti, posseggono tale forza
da stritolare perfino i giaguari. Avendo i tapiri dei
polmoni enormi, appena si sentono afferrare emettono
tutta l’aria diventando più piccini. I serpenti ne approfittano
per stringere di più, ma allora gli altri riempiono
rapidamente i polmoni, si gonfiano d’un tratto
e in tal modo spezzano gli anelli vertebrali dei nemici.
</p>

<p>
— Un sistema molto curioso.
</p>

<p>
— Ma molto utile, lo hai veduto, Alonzo, e se....
</p>

<p>
Un grido acuto echeggiato in mezzo alla cupa foresta,
gli tagliò la frase. Era ancora quel grido enigmatico,
strano, che avevano già udito e che rassomigliava
a quello del tucano, ma assai più potente.
</p>

<p>
<span class="pagenum" id="Page_135">[135]</span>
</p>

<p>
Yaruri era balzato innanzi emettendo una sorda
esclamazione.
</p>

<p>
— Ancora! — disse il dottore, aggrottando la fronte.
</p>

<p>
— Ma è un segnale adunque? — chiese Alonzo.
</p>

<p>
— Sì, un segnale, — disse Velasco.
</p>

<p>
— Qualcuno adunque ci segue o ci precede.
</p>

<p>
— Lo temo, Alonzo.
</p>

<p>
— Ma che non si possa scoprirlo?
</p>

<p>
— Chi lo troverebbe in mezzo a queste foreste oscure?
</p>

<p>
— Ma domani farà chiaro e cercheremo l’autore o
gli autori di questi segnali.
</p>

<p>
— Se questa notte non fuggiranno.
</p>

<p>
— Sorveglieremo le sponde del fiume.
</p>

<p>
Yaruri era tornato verso di loro: era inquieto ed
in preda ad una viva emozione.
</p>

<p>
— Hai veduto nulla? — gli chiese Velasco.
</p>

<p>
— No.
</p>

<p>
— Ma chi credi che siano?
</p>

<p>
— Un indiano tutto non può sapere.
</p>

<p>
— Ritorniamo all’accampamento, — disse Alonzo. — Non
è prudente lasciare solo mio cugino.
</p>

<p>
— Hai ragione, Alonzo.
</p>

<p>
Si misero in cammino costeggiando la palude, tenendo
in mano le armi per essere pronti a respingere
qualunque aggressione.
</p>

<p>
<span class="pagenum" id="Page_136">[136]</span>
</p>

<p>
Avevano già percorso duecento passi, quando Yaruri
s’arrestò bruscamente. Un uccello si era alzato rumorosamente,
forse un grosso pappagallo od una arà,
emettendo un grido di spavento.
</p>

<p>
Si era levato a trenta o quaranta passi di distanza
verso la loro destra.
</p>

<p>
Ad un tratto si udì un sibilo appena percettibile
ed un cannello adorno all’estremità d’un piccolo tappo
di midolla di legno cannone, andò a piantarsi nel tronco
d’una palma, a due soli pollici dal capo di Yaruri.
</p>

<p>
— Una freccia! — aveva esclamato il dottore. — Fuoco,
Alonzo.
</p>

<p>
Fecero fuoco a casaccio verso la direzione ove era
venuto quel messaggero di morte. Appena cessate le
due detonazioni, udirono uno spezzarsi di rami, poi
più nulla.
</p>

<p>
L’indiano si era scagliato in mezzo alla foresta
brandendo la sua cerbottana, ma si era subito trovato
dinanzi ad una muraglia di verzura così fitta e così
irta di spine, che aveva dovuto arrestarsi e tornare
indietro.
</p>

<p>
Staccò la freccia che era formata d’un leggero cannello
terminante in un’acuta spina e se la mise sulle
labbra.
</p>

<p>
— È intinta nel <i>curare</i>, — diss’egli, sputando.
</p>

<p>
<span class="pagenum" id="Page_137">[137]</span>
</p>

<p>
— Ma ti avveleni! — esclamò Alonzo.
</p>

<p>
— Non temere, — disse il dottore. — Il <i>curare</i> è
mortale solamente se si mescola al sangue dell’uomo
colpito, ma si può assaggiarlo impunemente.
</p>

<p>
— Era destinata a noi quella freccia?
</p>

<p>
— A Yaruri, — disse il dottore. — Gl’indiani non
falliscono mai e se l’avessero destinata a noi, saremmo
stati colpiti. Fortunatamente il nostro indiano ha udito
il sibilo a tempo ed ha potuto evitarla.
</p>

<p>
— Qualcuno adunque ha interesse a sopprimere
Yaruri?
</p>

<p>
— Così la penso anch’io.
</p>

<p>
— Ma a quale scopo? Perchè lui invece di noi?
</p>

<p>
— Per privarci della guida che ci conduce alla città
dell’oro; tale è il mio sospetto. Affrettiamoci a ritornare
prima che ci piova addosso qualche altra freccia.
</p>

<p>
Si ripiegarono in fretta verso la sponda dove trovarono
don Raffaele assai inquieto ed in procinto di
raggiungerli. Informato di ciò che era avvenuto, approvò
la proposta del dottore di vegliare attentamente
sul fiume e l’indomani battere la foresta per cercar di
scoprire quei nemici misteriosi.
</p>

<div class="chapter">
<p><span class="pagenum" id="Page_138">[138]</span></p>

<h2 id="cap10">X.
<span class="smaller">Fra i pecari e le mosche-cartone.</span></h2>
</div>

<p>
Cenato in fretta, si concertarono tosto per impedire
ai nemici di prendere il largo e di risalire la grande
fiumana.
</p>

<p>
Yaruri, il più valente di tutti nel dirigere la scialuppa,
fu incaricato della vigilanza della foce del Cassanare
incrociando anche nell’Orenoco; Alonzo, della
sorveglianza d’una penisola che si estendeva per lungo
tratto nel fiume e che doveva, da quel posto, tenere
d’occhio un grande tratto di sponda. Raffaele e Velasco
s’incaricarono di vigilare i due margini dell’immensa
foresta.
</p>

<p>
Visitate le armi per essere più certi dei loro colpi,
i tre bianchi si recarono nei luoghi indicati, portando
con loro una coperta per difendersi dall’umidità della
<span class="pagenum" id="Page_139">[139]</span>
notte, mentre Yaruri prendeva il largo a bordo della
scialuppa.
</p>

<p>
La notte era limpida e chiara, essendo la luna appena
allora alzata; solamente le rane ed i rospi rompevano
il silenzio che regnava sulla grande fiumana,
ma a lunghi intervalli.
</p>

<p>
I tre bianchi e l’indiano tendevano gli orecchi sperando
di raccogliere qualche grido o lo sbattere delle
pagaie di qualche canotto o lo spezzarsi di rami nella
foresta e aguzzavano gli occhi in tutte le direzioni,
ma nulla udivano; nulla appariva nè sulla argentea
distesa del fiume, nè sulle sponde, nè sotto i giganteschi
alberi.
</p>

<p>
Solamente verso la mezzanotte parve a loro di vedere
attraverso alle piante un rapido bagliore, ma che
subito si spense. Forse era stato prodotto da qualche
banda di <i>moscas de luz</i>, quantunque Yaruri ne fosse
poco convinto.
</p>

<p>
L’alba li sorprese ancora in agguato. Gli uccelli si
svegliavano empiendo l’aria di grida acute e di cicalecci
interminabili e le scimmie ricominciavano i loro
concerti diabolici.
</p>

<p>
— Battiamo la foresta, — disse don Raffaele ai
compagni, che si erano riuniti. — Forse riusciremo
a scoprire quei nemici che ci seguono con tanta ostinazione
<span class="pagenum" id="Page_140">[140]</span>
e contemporaneamente rinnoveremo le nostre
provviste di carne fresca. Io e Yaruri ci terremo sulle
sponde del Cassanare per non perdere di vista la nostra
scialuppa e tu Alonzo e voi Velasco frugherete
le foreste che si estendono sulle sponde dell’Orenoco.
</p>

<p>
— Andiamo, dottore, — disse Alonzo. — So che
siete un valente cacciatore e se non troveremo quei
nemici misteriosi, torneremo almeno con un carico completo
di carne fresca.
</p>

<p>
— Le mie gambe non sono giovani come le tue, ma
sono ancora robuste, — rispose il dottore. — In marcia.
</p>

<p>
— Un momento, — disse don Raffaele. — In caso
di pericolo sparate tre colpi ad intervalli di mezzo
minuto l’un dall’altro.
</p>

<p>
— Siamo d’accordo, — rispose Alonzo.
</p>

<p>
Si separarono: Yaruri e don Raffaele internandosi
nelle foreste costeggianti il Cassanare e Alonzo ed il
dottore quelle dell’Orenoco.
</p>

<p>
— Andiamo, giovanotto, — disse il dottore ad Alonzo. — Faremo
un lungo giro e ti mostrerò un bel tratto
di una delle nostre foreste vergini.
</p>

<p>
— Non chiedo di meglio, — rispose il giovane
cacciatore.
</p>

<p>
— Bada però ove posi il piede, poichè in queste
boscaglie i serpenti abbondano.
</p>

<p>
<span class="pagenum" id="Page_141">[141]</span>
</p>

<p>
— Ve ne sono di velenosi?
</p>

<p>
— Di quelli che ti uccidono in meno di cinque
secondi.
</p>

<p>
— Diavolo!... Voi mi spaventate.
</p>

<p>
— Bisogna procedere con prudenza. Animo, entriamo
in piena foresta.
</p>

<p>
Quella foresta meritava il nome di vergine. Non vi
erano sentieri, ma solo radi passaggi aperti senza
dubbio dalle fiere, così stretti e tortuosi che a malapena
permettevano d’inoltrarsi.
</p>

<p>
Era una confusione enorme di vegetali dalle foglie
gigantesche, le quali proiettavano una cupa ombra. Si
vedevano macchioni di palme della cera (<i>ceroscylum
andicola</i>), superbe piante i cui tronchi raggiungono
sovente un’altezza di cinquanta metri e dalle cui foglie
si estrae una eccellente cera chiamata <i>carnanbeira</i>;
macchioni di palme <i>tucumà, murumcerù</i> e <i>ayri</i>, colle
cui foglie si fabbricano dei tessuti finissimi mentre
dalla polpa delle frutta si ricava dell’olio; delle palme
<i>assuly</i> le cui frutta danno pure olio o vengono anche
adoperate per la fabbricazione d’un liquore che chiamasi
appunto <i>assuly</i>; dei <i>papaya</i>, o alberi dei poponi,
somigliando le loro frutta a quei cucurbitacei, quantunque
siano meno saporiti; poi dei grandi <i>simaruba</i>
la cui scorza ha proprietà toniche mentre i fiori sono
<span class="pagenum" id="Page_142">[142]</span>
avidamente mangiati dalle testuggini, e quindi ammassi
inestricabili di <i>calupi diavolo</i> i cui semi, messi in infusione
nell’acquavite, danno uno specifico contro i morsi
dei serpenti; di <i>batolo</i> le cui foglie messe a macerare
servono a guarire le febbri, e di bambù colossali, fortissimi,
che resistono perfino alle scuri e che sono
adoperati per fabbricarsi quei lunghi canotti.
</p>

<p>
Gli animali non mancavano, ma non erano reputati
degni di figurare alla tavola dei cacciatori. Erano per
lo più quadrumani e sopratutto bande numerosissime
di scimmie urlanti le quali facevano un baccano indescrivibile.
Chiamansi anche scimmie rosse, avendo il
pelame rossastro.
</p>

<p>
Sono alte un metro e quaranta centimetri od un
metro e mezzo; hanno il muso appuntito, la coda assai
lunga, ma sono sopratutto notevoli per la potenza della
loro voce. Il loro pomo d’Adamo è grosso quanto un
uovo di gallina, ma quando lo gonfiano diventa un vero
gozzo ed allora lanciano dei potenti <i>hon!... hon!</i>... e
dei muggiti così formidabili che si odono a ben cinque
chilometri di distanza.
</p>

<p>
Al pari delle scimmie <i>barbado</i> o <i>preganti</i>, si radunano
in circolo sul tronco degli alberi e sui rami, il
capo si colloca in mezzo ed intuona il concerto, ma
le altre devono limitarsi a fare le parti dei coristi,
<span class="pagenum" id="Page_143">[143]</span>
poichè se ardiscono interromperlo, quello strano direttore
corale distribuisce calci e scapaccioni con prodigiosa
rapidità.
</p>

<p>
Si vedevano però degli animali che avrebbero ben
meritato una palla, ma si tenevano lontani. Erano delle
iguane, bruttissimi rettili somiglianti alle lucertole, ma
lunghi un metro e mezzo, con una cresta che corre
sul loro dorso fino all’estremità della coda, colla testa
di forma piramidale a quattro faccie, le dita delle zampe
ineguali e la pelle color verde cupo quasi nera.
</p>

<p>
Quei rettili, che vivono per lo più sugli alberi, al
pari dei camaleonti d’Africa, hanno la proprietà di cambiar
colore, specialmente se sono irritati, e quantunque
al vederli siano ributtanti, sono squisiti a mangiarsi,
somigliando la loro carne al pollo giovane o alla coscia
dei ranocchi.
</p>

<p>
— È una vera disgrazia, — diceva il dottore, — il
non poter abbatterne almeno uno; si farebbe una colazione
squisita.
</p>

<p>
— Ma sono ben brutti, dottore, — diceva Alonzo,
facendo un gesto di ribrezzo.
</p>

<p>
— Ma dinanzi ad un arrosto d’iguana non saresti
tanto schizzinoso, giovanotto mio.
</p>

<p>
— Vi sono altre specie, oltre quella che abbiamo
veduta?
</p>

<p>
<span class="pagenum" id="Page_144">[144]</span>
</p>

<p>
— Sì, — disse il dottore. — Vi sono anche iguane
tubercolate che hanno la pelle del ventre d’un colore
giallo-verdognolo, il dorso azzurro ed i fianchi solcati
da striscie brune. Sono ancora più lunghe, poichè raggiungono
perfino i cinque piedi.
</p>

<p>
— Eccellenti anche quelle?
</p>

<p>
— Squisitissime.
</p>

<p>
— Allora possiamo....
</p>

<p>
— Zitto!...
</p>

<p>
Il dottore si era bruscamente arrestato, lasciandosi
cadere dietro il tronco d’una palma, ma armando rapidamente
il fucile.
</p>

<p>
— Cosa avete veduto? — chiese Alonzo impaziente
di sapere il motivo di quella fermata.
</p>

<p>
— Ho udito un grugnito.
</p>

<p>
— Dove?
</p>

<p>
— Mi pare che uscisse da quella macchia di <i>niku</i>,
da quel gruppo di gambi sarmentosi colla scorza bruna
e che somigliano alle liane.
</p>

<p>
— Che animale può essere?
</p>

<p>
— Forse un orso formichiere.
</p>

<p>
— Un buon arrosto?
</p>

<p>
— Lo assaggerai, — disse il dottore puntando rapidamente
il fucile e facendo fuoco.
</p>

<p>
Un grugnito soffocato, seguito poco dopo da un grido
<span class="pagenum" id="Page_147">[147]</span>
acuto come quello d’un maiale quando riceve la mazzata
sul cranio, rispose alla detonazione.
</p>

<p>
— Toccato! — gridò Alonzo. — Ho veduto laggiù
cadere l’animale! Accorriamo!...
</p>

<p>
Il dottore, invece di slanciarsi innanzi, aveva afferrato
il compagno per le braccia dicendogli rapidamente:
</p>

<p>
— Presto!... Arrampicatevi su questo albero!...
</p>

<p>
— Arrampicarmi su quest’albero! — esclamò il
giovanotto guardandolo con sorpresa. — Ma è nella
macchia che la selvaggina è caduta!
</p>

<p>
— Lasciala andare. Obbedisci, se ti preme la pelle.
</p>

<p>
— Ma se....
</p>

<p>
— Basta!... Arrampicati!... Stanno per venire!...
</p>

<p>
Alonzo avrebbe voluto chiedere al dottore se aveva
perduto il cervello, ma dinanzi a quell’ordine che non
ammetteva altri ritardi, con un balzo s’aggrappò ai
rami d’un enorme simaruba, mettendosi in salvo sul
tronco. Velasco, malgrado non fosse più giovane, con
tre mosse s’issò e lo raggiunse.
</p>

<p>
Era tempo!... Attraverso ai cespugli ed agli alberi
si udivano echeggiare grugniti furiosi, come si avvicinasse
una banda di cinghiali pronta alla lotta.
</p>

<p>
— Eccoli, — disse il dottore. — Fortunatamente
siamo al sicuro; ma un minuto di ritardo e per noi
era finita.
</p>

<p>
<span class="pagenum" id="Page_148">[148]</span>
</p>

<p>
Trenta o quaranta animali s’avanzavano correndo e
grugnendo, cogli occhi sfavillanti di furore e mostrando
delle lunghe ed acute zanne. Somigliavano a cinghiali,
ma parevano più svelti e più robusti. In un lampo
giunsero sotto l’albero e lo circondarono emettendo
grida acute e battendo le lunghe zanne con un rumore
minaccioso.
</p>

<p>
— Cosa sono? — chiese Alonzo, che pareva tranquillissimo.
</p>

<p>
— <i>Queiscadas</i>, o se ti piace meglio, pecari.
</p>

<p>
— Cinghiali insomma.
</p>

<p>
— Press’a poco.
</p>

<p>
— E avete tanta paura?
</p>

<p>
— Ti fanno in pezzi in mezzo minuto, mio caro.
Vi è meno pericolo ad affrontare un giaguaro che una
banda di pecari.
</p>

<p>
— Così feroci sono?
</p>

<p>
— Non temono le armi da fuoco, e quando un loro
compagno cade, accorrono a vendicarlo, dovessero affrontare
un battaglione di cacciatori.
</p>

<p>
— Saranno buoni a mangiarsi?
</p>

<p>
— Come i cinghiali, ma però è necessario levar
loro una ghiandola che è ripiena d’un liquido che sa
di muschio. Senza questa precauzione, la loro carne
puzzerebbe come quella d’un caimano.
</p>

<p>
<span class="pagenum" id="Page_149">[149]</span>
</p>

<p>
— Ed ora ci assedieranno?
</p>

<p>
— E per un bel pezzo.
</p>

<p>
— Diavolo!... E abbiamo lasciato i fucili a terra!...
</p>

<p>
— Sì, per nostra disgrazia.
</p>

<p>
— Fortunatamente abbiamo i nostri coltelli da caccia
e la colazione in tasca.
</p>

<p>
— A cosa ci gioveranno tali armi?... Ecco che cominciano
ad inquietarsi; fortunatamente non hanno nè
ali, nè unghie per arrampicarsi.
</p>

<p>
I pecari vedendo che i cacciatori non si decidevano
a scendere, si erano scagliati furiosamente contro l’albero
staccando, colle acute e lunghe zanne, dei larghi
pezzi di corteccia, e alzandosi sulle zampe posteriori
colla speranza di raggiungere i rami, e spiccando dei
salti. Dovettero però ben presto convincersi dell’inutilità
dei loro sforzi, poichè il <i>simaruba</i> non si scuoteva
nemmeno.
</p>

<p>
— Vi guasterete i denti inutilmente, — disse Alonzo
ridendo.
</p>

<p>
— Ah!... tu ridi! — esclamò il dottore. — E non
pensi, briccone, che questo assedio può durare una
settimana?
</p>

<p>
— Così cocciuti sono questi pecari?... Ma mio cugino
e Yaruri, non vedendoci ritornare, verranno in
nostro aiuto.
</p>

<p>
<span class="pagenum" id="Page_150">[150]</span>
</p>

<p>
— Non dico di no, ma non sarà facile trovarci in
questa immensa foresta. Oh!... Diavolo!... La situazione
minaccia di complicarsi!
</p>

<p>
— Cosa c’è di nuovo?
</p>

<p>
— C’è che siamo presi fra due pericoli, uno più
spietato dell’altro. A basso i pecari ed in alto le mosche-cartone.
</p>

<p>
— Non vi comprendo, dottore.
</p>

<p>
— Guarda lassù, su quel ramo. Non vedi nulla?
</p>

<p>
— Sì, vedo un grande nido di vespe che sembra....
to’!... si direbbe fabbricato precisamente di cartone.
</p>

<p>
— Ebbene non è un nido di vespe, precisamente,
ma di grosse mosche più tremende delle vespe, poichè
basta una puntura per far morire una scimmia e per
rendere un uomo quasi pazzo.
</p>

<p>
— Che brutta prospettiva! Temete che ci assalgano?
</p>

<p>
— Non so cosa dirti, ma ne vedo già alcune volare
proprio sulle nostre teste. Temono che noi andiamo
a distruggere il loro nido. Ah! se ci fossero
qui alcuni macachi, non mi darebbero più inquietudine
quei tremendi insetti.
</p>

<p>
— E perchè dei macachi?
</p>

<p>
— Quelle scimmie sono voracissime delle mosche-cartone
ed in poco tempo le distruggono.
</p>

<p>
— Ma non muoiono sotto le punture?
</p>

<p>
<span class="pagenum" id="Page_151">[151]</span>
</p>

<p>
— Sì, ma sono molto furbe e non si lasciano pungere.
Aspettano che le mosche si siano tutte ritirate,
poi con una delle loro dita callose chiudono l’unico
foro esistente nel nido. Le mosche, non vedendo più
il buco libero, cercano di forzare l’ostacolo, ma allora
il macaco prende quelle che si presentano una ad una,
ma a mezzo ventre per evitare il pungiglione e le
mangia con un’avidità senza pari. Guai però se ne
lascia fuggire una, poichè una sola puntura basta per
farlo morire.
</p>

<p>
— E le chiamano scimmie macache!... Io le chiamerei
scimmie furbe, — disse Alonzo. — Oh!... Cosa
sta per succedere?
</p>

<p>
— Cosa vedi?
</p>

<p>
— Mi pare che i pecari siano spaventati.
</p>

<p>
— Che un pericolo nuovo e più grave ci minacci?...
L’avventura comincia a diventare seccante.
</p>

<div class="chapter">
<p><span class="pagenum" id="Page_152">[152]</span></p>

<h2 id="cap11">XI.
<span class="smaller">Una emigrazione di formiche fiamminghe.</span></h2>
</div>

<p>
Il giovane cacciatore non si era ingannato. I pecari
che si erano accoccolati intorno all’albero, dopo d’essersi
accertati dell’inutilità dei loro assalti, erano improvvisamente
balzati in piedi, emettendo dei sordi grugniti.
Parevano inquieti, poichè andavano e venivano
sul margine dell’immensa foresta e pareva che ascoltassero
con profonda attenzione. Senza dubbio qualche
cosa di grave avveniva sotto le cupe vôlte degli alberi
giganti e sotto l’ombra delle immense foglie.
</p>

<p>
— Che i nostri compagni s’avvicinino, — disse
Alonzo.
</p>

<p>
Il dottore scosse il capo.
</p>

<p>
— Hai udito nessun sparo? — chiese.
</p>

<p>
— Nessuno, dottore.
</p>

<p>
<span class="pagenum" id="Page_155">[155]</span>
</p>

<p>
— Allora sono molto lontani e stanno perlustrando
le sponde del Cassanare.
</p>

<p>
— Che siano i nemici misteriosi?
</p>

<p>
— Diavolo! I pecari sotto, le mosche-cartone sopra,
e le freccie avvelenate degli indiani! Non darei
una piastra della nostra pelle.
</p>

<p>
— Ed i nostri fucili sono sempre a terra! Dottore
mio, comincio ad averne abbastanza della città dell’Oro,
degli Eperomeri, degli Orecchioni e del vostro
bel paese.
</p>

<p>
— Ma penso, giovanotto, che se quegli indiani s’avvicinano
avranno da fare coi pecari e che se i pecari
si allontanano un po’, noi scenderemo a prendere le
nostre armi.
</p>

<p>
— Guardate, dottore. I pecari si mettono in fila
come se dovessero sostenere un vero assalto.
</p>

<p>
— Zitto! — disse Velasco curvandosi innanzi come
se volesse raccogliere dei vaghi rumori.
</p>

<p>
Stette in ascolto alcuni minuti con profondo raccoglimento,
poi si alzò bruscamente.
</p>

<p>
— Odi nulla, Alonzo? — chiese.
</p>

<p>
— Ma.... si direbbe che sulla grande foresta piove
o che s’avanza un esercito di rettili. Odo degli scricchiolii
strani, come se migliaia e migliaia di branchie
acute o di tenaglie fossero in opera.
</p>

<p>
<span class="pagenum" id="Page_156">[156]</span>
</p>

<p>
— È vero, — disse il dottore, che provò un brivido.
</p>

<p>
— Cosa sono?
</p>

<p>
— Giovanotto mio, corriamo il pericolo di venire
divorati vivi.
</p>

<p>
— Ma da chi?
</p>

<p>
— Dalle formiche.
</p>

<p>
Alonzo, a quelle parole, scoppiò in una clamorosa
risata.
</p>

<p>
— Ridi! — esclamò il dottore.
</p>

<p>
— Ma vi pare!... Aver paura delle formiche!... Oh!
vorrei vederle se sono capaci di mangiarci.
</p>

<p>
— Tu non conosci le nostre formiche e non hai
mai assistito ad una emigrazione di quei feroci insetti.
Guarda: i pecari che non hanno paura delle nostre
armi ritornano di galoppo, fuggendo l’imminente assalto
delle formiche.
</p>

<p>
— La cosa è strana, dottore. Mille fulmini!... Le
formiche non sono giaguari, nè coguari!...
</p>

<p>
Alcuni pecari che s’erano spinti verso il margine
della foresta ritornavano correndo, lanciando dei sordi
grugniti.
</p>

<p>
— Eccole! — esclamò il dottore.
</p>

<p>
Uno spettacolo incredibile appariva sui margini della
foresta. Le erbe sparivano come se mille falci invisibili
manovrassero; le foglie degli alberi cadevano come
<span class="pagenum" id="Page_157">[157]</span>
se fossero state bruscamente recise da migliaia di
scuri o di coltelli, pareva che perfino i tronchi degli
alberi si fondessero per opera d’un torrente di
lava. Le immense foglie dei mirti, così grandi che
un uomo non può portarne più d’una, piombavano al
suolo ove scomparivano con incredibile rapidità; le
foglie dei <i>bossù</i>, che sono lunghe ben dieci metri, subivano
l’egual sorte e così pure quelle delle palme,
del bambù e quelle dei cespugli, non rimanendo in
piedi che i verdi tronchi. Pareva che un torrente devastatore
attraversasse la foresta su uno spazio di cinquanta
metri, tutto distruggendo sul suo passaggio.
</p>

<p>
Alonzo, stupito, inquieto, guardava quella distruzione
che aveva del prodigioso. Non rideva più ormai, anzi
era diventato pallido.
</p>

<p>
Ad un tratto, attraverso a quel passaggio apparvero
le prime colonne degli insetti migranti. Non era che
l’avanguardia, ma era formata da milioni di formiche
voraci, lunghe un centimetro e mezzo, coi corsetti e
gli addomi color nero lucente e ventri mobili, e armate
di branchie taglienti e robuste.
</p>

<p>
S’avanzava in masse compatte, salendo sugli alberi
per far cadere le foglie che dovevano servire per nutrimento
al grosso della colonna, tenagliando le erbe,
distruggendo i cespugli con rapidità spaventevole.
</p>

<p>
<span class="pagenum" id="Page_158">[158]</span>
</p>

<p>
— Le formiche fiammanti!... — esclamò il dottore. — Se
non fuggiamo siamo perduti!...
</p>

<p>
— Sono terribili?... — chiese Alonzo.
</p>

<p>
— Ti copriranno il corpo di vesciche grosse come
uova e ti faranno impazzire pel dolore, se non preferiscono
strapparti di dosso la carne pezzetto a pezzetto.
</p>

<p>
— Mille fulmini!...
</p>

<p>
— Fuggiamo!...
</p>

<p>
— Ma i pecari?...
</p>

<p>
— Ecco che battono in ritirata!... a terra!...
</p>

<p>
I pecari infatti, vedendo comparire l’avanguardia
delle fiammanti, dopo una breve esitazione s’erano dati
ad una fuga precipitosa, scomparendo con fulminea
rapidità. Alonzo ed il dottore non esitarono più. Si lasciarono
cadere a terra, raccolsero il fucile e fuggirono
a tutte gambe nel folto della foresta.
</p>

<p>
Non s’arrestarono che mezz’ora dopo, in mezzo ad
una inestricabile confusione d’alberi, di bambù e di
liane, che impediva loro di proseguire.
</p>

<p>
Sotto quelle cupe ombre non si udivano più nè grida
di scimmie, nè grugniti di pecari, nè cicalecci d’uccelli;
solamente echeggiavano di tratto in tratto, sulle
più alte cime degli alberi, dei fischi acuti simili a
quelli che lanciano le barche a vapore, emessi da alcune
grosse cicale.
</p>

<p>
<span class="pagenum" id="Page_159">[159]</span>
</p>

<p>
— Fermiamoci, — disse il dottore. — Non ho più
vent’anni per correre come un cervo.
</p>

<p>
— Speriamo che nè i pecari, nè le formiche ci raggiungeranno, — disse
Alonzo.
</p>

<p>
— Non v’è più pericolo, giovanotto mio.
</p>

<p>
— Ma ditemi, dottore, sono realmente così formidabili
le formiche? Quantunque abbia veduto coi miei occhi
la loro distruzione e fuggire perfino i pecari, stento
a credere che siano così terribili come si dice.
</p>

<p>
— Ti dirò che nulla può resistere alle loro migrazioni,
nemmeno un esercito, nemmeno le più feroci
belve.
</p>

<p>
— È incredibile, dottore.
</p>

<p>
— Quando per delle ragioni misteriose sono spinte
ad emigrare, muovono diritte in colonne immense, perfettamente
organizzate, abbattendo qualunque ostacolo.
Pensa che non sono drappelli ma centinaia di miliardi
di esseri piccoli bensì, ma armati di branchie tremende.
Sul loro passaggio distruggono le praterie, le foreste,
le piantagioni, divorando gli animali che sorprendono
sul loro passaggio. Perfin le scimmie, sorprese sugli
alberi, in meno d’un minuto sono fatte a brani, poichè
quasi tutte le formiche dell’America del Sud sono avide
di carne. Come difendersi quando si viene assaliti da
milioni di mandibole che tenagliano, strappano, lacerano?
<span class="pagenum" id="Page_160">[160]</span>
Solamente una rapidissima fuga può salvare l’animale
o l’uomo aggredito da quelle immense e voraci
colonne.
</p>

<p>
— Ma non si possono arrestare?
</p>

<p>
— In qual modo?
</p>

<p>
— Col fuoco.
</p>

<p>
— Non vi riusciresti. I battaglioni si gettano sul
fuoco e col loro numero immenso lo soffocano. Periranno
milioni, miliardi di formiche, ma le altre passeranno
senza deviare d’una linea.
</p>

<p>
— Ma davanti ai fiumi si fermeranno.
</p>

<p>
— No, giovanotto; nemmeno i fiumi sono sufficienti
a farle deviare.
</p>

<p>
— Forse che si costruiscono delle zattere?
</p>

<p>
— Fanno di meglio, Alonzo. Scavano una galleria
sotto il fiume e passano.
</p>

<p>
— Le formiche! — esclamò il giovanotto con tono
incredulo. — Volete burlarmi, dottore?
</p>

<p>
— No, amico mio; ti ripeto che le formiche, specialmente
quelle che i brasiliani chiamano sambas e
noi <i>formiche manioca</i>, si scavano delle gallerie perfettamente
circolari, liscie e meglio dei nostri lavoratori,
e che passano sotto i fiumi.
</p>

<p>
— Se io le vedessi a compiere simili lavori non
crederei ancora.
</p>

<p>
<span class="pagenum" id="Page_163">[163]</span>
</p>

<p>
— E avresti torto. Nel Brasile si conoscono tre bellissime
gallerie scavate dalle formiche e che sono praticabili
anche agli uomini: una sotto il rio Guariba, la
seconda sotto il rio Do Pontal e la terza sotto il Canindè<a class="tag" id="tag8" href="#note8">[8]</a>.
</p>

<p>
— È una cosa meravigliosa, dottore.
</p>

<p>
— Sorprendente di certo, Alonzo, ma.... dove ci ha
condotti la nostra fuga?... Temo che ci siamo assai
allontanati dal fiume.
</p>

<p>
— Vi ritorneremo.
</p>

<p>
— Se ne saremo capaci. Hai una bussola tu?
</p>

<p>
— Mi sono dimenticato di prenderla.
</p>

<p>
— Ecco un’imprudenza che può costarci cara.
</p>

<p>
— Perchè, dottore?
</p>

<p>
— Perchè in queste immense foreste è facile smarrirsi.
</p>

<p>
— Ma io credo che l’Orenoco sia alla nostra destra,
dottore. Marciando diritti vi giungeremo.
</p>

<p>
— Ma sei capace tu di marciare diritto?
</p>

<p>
— E perchè no?
</p>

<p>
— Perchè non avrai fatto mille passi che senza volerlo
avrai piegato a destra o più possibilmente a sinistra.
In mezzo ad una foresta non è facile marciare
<span class="pagenum" id="Page_164">[164]</span>
diritti, giovanotto mio. Sai che alcuni uomini smarritisi
nelle foreste, non ne sono più usciti?... Fortunatamente
noi abbiamo i nostri fucili e se non siamo
molto lontani dall’Orenoco, i nostri spari potranno venire
uditi dai compagni.
</p>

<p>
— Proviamo a riguadagnare le rive del fiume.
</p>

<p>
— Non domando di meglio, ma.... zitto!... Non hai
udito un grugnito?
</p>

<p>
— Diavolo!... ancora i pecari?
</p>

<p>
— O qualche altro animale.
</p>

<p>
— Sarebbe il benvenuto, dottore. Sento l’ora della
colazione.
</p>

<p>
— Avanziamoci con precauzione. Sento che i grugniti
vengono da quel macchione di <i>palme tucum</i>.
</p>

<p>
Armarono i fucili e s’inoltrarono senza far rumore,
attraverso agli alberi ed ai cespugli, girando lentamente
attorno ai tronchi per tema di trovarsi improvvisamente
dinanzi a qualche formidabile fiera.
</p>

<p>
Avevano percorso una trentina di passi, quando giunsero
sull’orlo d’una piccola radura in mezzo alla quale
alzavasi solitario un enorme <i>summameira</i> (<i>eriodendron
summauma</i>), albero di proporzioni gigantesche, coi rami
assai nodosi e perfettamente simmetrici, il tronco sorretto
alla base da speroni naturali e da specie di contrafforti
che si staccano dall’albero a otto o dieci piedi
<span class="pagenum" id="Page_165">[165]</span>
d’altezza, scostandosi dalla base in modo che parecchi
uomini possono trovare rifugio sotto quegli scompartimenti.
</p>

<p>
Quel colosso torreggiava sopra tutti gli alberi della
grande foresta, ma quello che destava sopratutto sorpresa,
erano delle strane costruzioni che s’ergevano
attorno alla base.
</p>

<p>
Erano dieci o dodici coni di terra che pareva fosse
stata prima masticata per unirla per bene, situati gli
uni accanto agli altri, d’una grossezza ragguardevole
e d’uno spessore notevolissimo a giudicarlo a colpo
d’occhio. Al dottore non ci volle molto a riconoscere
cosa erano.
</p>

<p>
— Quest’oggi abbiamo da fare colle formiche, — diss’egli. — Si
direbbe che questa foresta n’è piena.
</p>

<p>
— Dove sono? — chiese Alonzo.
</p>

<p>
— Quei coni sono i nidi delle termiti, formiche assai
grosse, nere, colla testa bruna e armata di robuste
branche.
</p>

<p>
— Sono pericolose?
</p>

<p>
— Non meno delle altre, ma difficilmente emigrano
e non si radunano in bande immense e.... To’! ancora
il grugnito di prima!... Ah! ah! dovevo immaginarmelo!
</p>

<p>
— Che cosa?
</p>

<p>
— Che dovevamo incontrare un orso formichiere.
</p>

<p>
<span class="pagenum" id="Page_166">[166]</span>
</p>

<p>
— Un orso!... E voi ridete!... — esclamò Alonzo,
armando il fucile.
</p>

<p>
— Non c’è da allarmarsi tanto, giovanotto mio. Non
credere che i nostri orsi siano così formidabili come
quelli grigi della Sierra Nevada o della Sierra Verde.
No, quelli dell’America del Sud non sono così feroci,
anzi sono tanto poco offensivi che non sarebbero capaci
di darti un morso.
</p>

<p>
— Forse che non hanno denti?
</p>

<p>
— Peggio che peggio; non hanno bocca o, per
meglio dire, se l’hanno, non possono aprirla.
</p>

<p>
— È strano!... Ma che paese è mai questo?...
</p>

<p>
— Molto diverso dal tuo. Andiamo a vedere cosa
fa il nostro orso. Lascia andare il fucile; per ucciderlo
basterà adoperare il calcio.
</p>

<p>
Girarono attorno all’albero gigante e si trovarono
dinanzi ad un animale coperto d’un lungo pelo bruno,
diviso obliquamente da striscie di pelo bianco e nero,
e che stava sgretolando, con delle lunghe unghie che
sembravano robustissime, uno di quei coni.
</p>

<p>
Vedendo i due cacciatori si rizzò di colpo sulle zampe
posteriori, riparandosi dietro ad una lunga coda che
somigliava ad una gigantesca piuma di struzzo e che
teneva tesa innanzi a sè verticalmente, poi alzò le
zampe anteriori mostrando gli acuti artigli.
</p>

<p>
<span class="pagenum" id="Page_167">[167]</span>
</p>

<p>
Il dottore, per nulla intimidito da quella posa minacciosa,
gli si avventò contro e lo percosse sul cranio
col calcio del fucile, uccidendolo.
</p>

<p>
— Guardalo, Alonzo, — disse poscia, rivolgendosi
verso il giovanotto. — Questi animali meritano di venire
osservati.
</p>

<div class="chapter">
<p><span class="pagenum" id="Page_168">[168]</span></p>

<h2 id="cap12">XII.
<span class="smaller">Smarriti nella foresta vergine.</span></h2>
</div>

<p>
Gli orsi formichieri, che gli americani del Sud
chiamano comunemente <i>tamanduà</i>, sono senza dubbio
gli esseri più strani ed i più curiosi della famiglia
degli orsi. La loro taglia è molto inferiore a quella
dei loro congeneri, se non in lunghezza, misurando
ordinariamente un metro e mezzo, almeno come mole,
essendo molto più esili, più bassi, avendo le gambe
corte, e molto meno robusti.
</p>

<p>
Non hanno pelo, hanno invece delle vere setole
come i maiali, ma assai più lunghe, una coda che
eguaglia la misura del corpo e fornita d’abbondante
pelo, ma molto sottile e leggiero, una testa assai allungata
e sottile che termina non in una bocca, ma
in un tubo da cui esce una lingua assai lunga, quasi
circolare, cosparsa d’una materia assai attaccaticcia.
</p>

<p>
<span class="pagenum" id="Page_169">[169]</span>
</p>

<p>
Se manca di denti, come gli altri orsi è però ben
fornito d’unghie, le quali sono robuste, taglienti come
lame, che si ripiegano internamente contro le callosità
dei piedi. Se ne serve per difendersi contro i nemici,
ma sopratutto per demolire i formicai delle termiti,
poichè è ghiottissimo di tali insetti.
</p>

<p>
Del resto, con quella bocca così strana, non potrebbe
raccogliere altro cibo e si vedrebbe costretto a morire
di fame.
</p>

<p>
Aperto un formicaio a colpi d’unghia, l’orso si pone
dinanzi al buco e aspetta che le termiti si mostrino
per riparare il guasto. Allora allunga la lingua che
può ritirare a volontà ed essendo questa, come dicemmo,
cosparsa d’una materia assai vischiosa, le
prende e le inghiotte con grande voracità, nè cessa
finchè non ha distrutto tutti gli abitanti. Come si vede,
rende dei grandi servizi, specialmente ai piantatori,
distruggendo miliardi di quei voraci insetti, ma non per
questo viene risparmiato, essendo la sua carne eccellente
quanto quella dei maiali, quantunque impregnata
d’un certo acido piccante, dovuto al suo nutrimento.
</p>

<p>
— Ebbene, cosa dici, giovanotto mio, di questo bizzarro
animale? — chiese il dottore al compagno.
</p>

<p>
— Io dico che è ora di battere in ritirata, — rispose
Alonzo, afferrando il formichiere per la coda. — Vedo
<span class="pagenum" id="Page_170">[170]</span>
le termiti uscire a battaglioni e quest’oggi
ne ho avuto abbastanza delle formiche.
</p>

<p>
— Accorrono a chiudere l’apertura fatta dal <i>tamanduà</i>.
</p>

<p>
— Andiamocene, dottore. È l’ora della colazione.
</p>

<p>
— Ghiottone.
</p>

<p>
— È l’aria dell’Orenoco che mette appetito.
</p>

<p>
— Ed i tuoi diciott’anni.
</p>

<p>
— Come volete. Orsù, di trotto!
</p>

<p>
I due cacciatori s’allontanarono frettolosamente per
sfuggire all’assalto imminente delle termiti e tornarono
a cacciarsi sotto la grande foresta.
</p>

<p>
Un quarto d’ora dopo, imbarazzatissimi a proseguire
fra quegli ammassi di vegetali, s’arrestavano ai piedi
d’una palma mauritia dalle foglie disposte a ventaglio,
il cui tronco enorme era cinto da una specie di liana
irta di radici.
</p>

<p>
— Fermiamoci, — disse Alonzo. — È mezzodì e
penso che abbiamo parecchie ore per ritrovare l’Orenoco.
</p>

<p>
— Sia pure, quantunque le mie inquietudini comincino
a crescere.
</p>

<p>
— E perchè, dottore?
</p>

<p>
— Perchè temo che noi ci siamo molto allontanati
dalle sponde del fiume.
</p>

<p>
<span class="pagenum" id="Page_171">[171]</span>
</p>

<p>
— E da che cosa lo arguite?
</p>

<p>
— Hai udito nessun colpo di fucile tu?
</p>

<p>
— No, dottore.
</p>

<p>
— Credi tu che don Raffaele sia uomo da lasciar
tacere il fucile per sette od otto ore?
</p>

<p>
— Lui!... Un cacciatore famoso!... No, dottore.
</p>

<p>
— Allora vuol dire che noi siamo tanto lontani da
non poter più udire le fucilate che si sparano sulle
rive del Cassanare.
</p>

<p>
— Diamine!... Mi mettete indosso delle inquietudini.
Che ora abbiamo?
</p>

<p>
— Sono le due di già.
</p>

<p>
— Mangiamo un boccone e poi mettiamoci in
marcia.
</p>

<p>
— Credo che sia la cosa migliore. Se questa sera
non ritroviamo i compagni, passeremo una brutta
notte, Alonzo.
</p>

<p>
— Minaccia forse qualche uragano?
</p>

<p>
— No, ma avremo da fare coi coguari e coi giaguari.
</p>

<p>
— Bah!... Contro quelli ci difenderemo. Devo
scuoiare il formichiere?
</p>

<p>
— Perderemmo un tempo prezioso. Contentiamoci
delle provviste che abbiamo portate con noi.
</p>

<p>
— Sia pure. Le costolette l’assaggeremo questa sera.
</p>

<p>
<span class="pagenum" id="Page_172">[172]</span>
</p>

<p>
Si assisero all’ombra della <i>mauritia</i> e sbarazzarono
in fretta le loro tasche delle provviste che avevano
portate, poi dissetatisi in un piccolo stagno si rimisero
animatamente in cammino, cercando di dirigersi
verso il sud. Disgraziatamente quell’immensa foresta
era così fitta, che non permetteva ai due cacciatori di
scorgere il sole. Per di più Alonzo, che si era caricato
del formichiere, non poteva affrettare il passo.
</p>

<p>
Camminarono parecchie ore, facendo solamente delle
brevi fermate, ma senza poter scoprire l’Orenoco. Invano
di tratto in tratto s’arrestavano per tendere gli
orecchi, sperando di udire qualche lontana fucilata od
il muggito delle acque del fiume gigante: il silenzio non
era rotto che dal cicaleccio scordato dei pappagalli e
dalle grida delle scimmie. Già cominciavano ad addensarsi
le tenebre sotto i grandi alberi e nulla ancora
avevano scoperto. Le loro inquietudini crescevano
di momento in momento.
</p>

<p>
— Ci siamo smarriti, — disse il dottore, arrestandosi. — È
meglio che ci accampiamo qui e che aspettiamo
l’alba di domani. Quale imprudenza non portare
con noi una bussola!
</p>

<p>
— E quali angoscie procureremo a Raffaele! — disse
Alonzo. — Non vedendoci ritornare crederà che
ci sia toccata qualche disgrazia.
</p>

<p>
<span class="pagenum" id="Page_173">[173]</span>
</p>

<p>
— Proviamo a fare dei segnali.
</p>

<p>
Alzò il fucile più che potè e lo scaricò. La fragorosa
detonazione si ripercosse sotto le oscure boscaglie,
facendo tacere di colpo gli ultimi cicalecci dei
pappagalli, ma nessuna detonazione rispose.
</p>

<p>
Alonzo scaricò la sua, poi ascoltarono con profondo
raccoglimento. Poco dopo parve a loro di udire un
lontano sparo.
</p>

<p>
— Raffaele ha risposto! — esclamò Alonzo.
</p>

<p>
— Purchè non sia stato il lontano eco del grido
di qualche fiera, — disse il dottore.
</p>

<p>
— Ripeterò il segnale.
</p>

<p>
Ricaricò il fucile e tornò a scaricarlo, ma questa
volta invano tesero gli orecchi.
</p>

<p>
— Fermiamoci qui, — disse il dottore. — Se don
Raffaele ci ha risposto, ci troverà. Gl’indiani sono
famosi nel cercare le orme e non si smarriscono mai
nelle selve.
</p>

<p>
— Ma, — disse il giovanotto alzando il capo, — che
foresta è questa?
</p>

<p>
— Perchè?
</p>

<p>
— Non vedete che tutti questi alberi sono moribondi?
</p>

<p>
Il dottore alzò a sua volta il capo e agli ultimi bagliori
del crepuscolo vide infatti che tutte le palme
<span class="pagenum" id="Page_174">[174]</span>
del bosco avevano le lunghe foglie pendenti e già
quasi avvizzite.
</p>

<p>
— Ah! Comprendo, — disse poi.
</p>

<p>
— Ed io non comprendo nulla, dottore.
</p>

<p>
— Non vedi che tutti i tronchi di queste palme
sono stretti fra piante rampicanti?
</p>

<p>
— Sì, dottore.
</p>

<p>
— Ebbene, quelle piante si chiamano fichi maledetti.
Sono terribili parassiti, che dapprima si alzano
sottili come radici e innocui, ma poi, allacciandosi fra
di loro, finiscono col soffocare le piante, talmente ne
stringono i tronchi. Fra qualche mese tutti questi alberi
saranno morti.
</p>

<p>
— I fichi maledetti sono adunque il simbolo vivente
dell’ingratitudine.
</p>

<p>
— Precisamente, Alonzo.
</p>

<p>
— Lasciamo là i fichi e scuoiamo il formichiere.
Ceneremo con delle deliziose costolette, ma disgraziatamente
non abbiamo nemmeno un pezzetto di pane.
</p>

<p>
— Lo troveremo.
</p>

<p>
— Dove?...
</p>

<p>
— Vedrai! Non mi farò attendere molto.
</p>

<p>
Approfittando della poca luce che ancora si proiettava
sotto la foresta, il dottore s’appressò ad un albero
che aveva poco prima notato. Era una specie di
<span class="pagenum" id="Page_175">[175]</span>
palmizio col tronco liscio ma in forma di fuso e che si
appoggiava, coll’estremità inferiore, su parecchie radici
uscenti da terra. In alto portava un bellissimo
ciuffo di grandi foglie d’un verde cupo.
</p>

<p>
Non portava nè frutta nè fiori, ma in mezzo al
ciuffo si vedeva uscire un germoglio lungo circa ottanta
centimetri e più grosso del fusto dell’albero.
</p>

<p>
Il dottore girò e rigirò attorno al palmizio, poi si
aggrappò ai fichi maledetti che formavano una vera
rete e s’innalzò con un’agilità sorprendente borbottando.
</p>

<p>
Giunto in cima all’albero si cacciò in mezzo al
ciuffo e a colpi di coltello recise il lungo germoglio,
lasciandolo precipitare a terra.
</p>

<p>
Ridiscese con precauzione, raccolse quello strano
fusto che era rivestito di nove foglie d’un verde tenero
e lo portò all’accampamento mostrandolo trionfalmente
ad Alonzo, il quale aveva già acceso un gran
fuoco e trinciato l’orso formichiere.
</p>

<p>
— Cosa portate? — chiese Alonzo, sorpreso. — Un
pezzo d’albero?
</p>

<p>
— Il pane, — rispose il dottore, sorridendo.
</p>

<p>
— Questo è pane?
</p>

<p>
— Ora lo vedrai. Sappi innanzi a tutto che questo
non è un pezzo d’albero, ma il frutto del cavolo palmizio.
Hai mai udito parlare di quest’albero?
</p>

<p>
<span class="pagenum" id="Page_176">[176]</span>
</p>

<p>
— Sì, vagamente.
</p>

<p>
— Allora guarda.
</p>

<p>
Il dottore prese il coltello, recise le foglie, poi la
corteccia che era dura assai e mostrò al giovanotto
stupito una specie di pignolo lungo un buon braccio,
liscio come l’avorio e bianco. Ne tagliò un pezzo e
lo porse al compagno che lo assaggiò.
</p>

<p>
— Ebbene? — chiese il dottore.
</p>

<p>
— Eccellente! — esclamò Alonzo. — Ha il gusto
delle mandorle.
</p>

<p>
— Può surrogare il pane?
</p>

<p>
— È più delizioso, dottore. Ne hanno parecchi di
questi pani i cavoli palmizi?
</p>

<p>
— No, uno solo e presto non ne avranno più nemmen
uno.
</p>

<p>
— Perchè, dottore?
</p>

<p>
— Perchè questi pani si cercano attivamente dagli
indiani e siccome le piante dopo una simile mutilazione
non possono vivere, ben presto finiranno collo
sparire. Oramai non si trovano più che nelle grandi
foreste.
</p>

<p>
In quell’istante due urla rauche che sembravano
due potenti miagolii, infinitamente più acuti di quelli
che emettono i gatti, si fecero udire in mezzo alla
tenebrosa foresta.
</p>

<p>
<span class="pagenum" id="Page_179">[179]</span>
</p>

<p>
Il dottore sussultò.
</p>

<p>
— Una belva? — chiese Alonzo, raccogliendo prontamente
la carabina.
</p>

<p>
— Un giaguaro che si mette in cerca di preda, — disse
il dottore. — All’alba ed al tramonto quelle terribili
belve emettono queste due grida.
</p>

<p>
— Deve essere però lontano.
</p>

<p>
— Lo spero, ma non tarderà a scoprirci.
</p>

<p>
— Approfittiamo della sua lontananza per cenare,
dottore.
</p>

<p>
— Sarà meglio infatti affrontarlo col ventre pieno.
</p>

<p>
Levarono dal fuoco le costolette del formichiere,
tagliarono il cavolo e si misero a cenare con molto
appetito, malgrado che le loro inquietudini crescessero
ad ogni istante, non già perchè avessero paura della
fiera, ma perchè pensavano ai loro compagni che li
attendevano senza dubbio in preda a chissà quali angoscie.
</p>

<p>
Passò mezz’ora, poi mentre si sdraiavano accanto
al fuoco fumando l’ultima loro sigaretta, udirono ancora
il miagolio del giaguaro, ma questa volta era
assai più vicino.
</p>

<p>
La fiera li aveva fiutati o forse aveva sentito l’odore
dell’arrosto e s’appressava strisciando attraverso
la tenebrosa foresta.
</p>

<p>
<span class="pagenum" id="Page_180">[180]</span>
</p>

<p>
— Non vuole lasciarci dormire in pace, — disse
il dottore. — Bisognerà sbarazzarsi di questo pericoloso
vicino.
</p>

<p>
— Che ci assalga?
</p>

<p>
— Non ne dubito. I giaguari di notte non temono
l’uomo e talvolta nemmeno di giorno.
</p>

<p>
— Sono adunque molto audaci?
</p>

<p>
— Figurati che una volta un giaguaro osò penetrare
perfino in una chiesa, in quella del Convento di
San Francesco di Santa Fè.
</p>

<p>
— Uccidendo i fedeli?
</p>

<p>
— No, i monaci. L’inondazione lo aveva scacciato
dalle isolette del Rio Bravo ed il feroce carnivoro
avendo approdato alla sponda aveva superato l’orto
dei monaci e s’era rifugiato nella sagrestia. Un monaco
dopo d’aver detto le sue orazioni, stava per entrare
nella sagrestia, quando il giaguaro gli fu addosso
e lo sbranò. Al grido straziante emesso dal
disgraziato, accorse dapprima un guardiano del convento
e cadde sotto gli artigli della fiera, poi un monaco
e subì la egual sorte, quindi un indiano e fu
parimenti ucciso.
</p>

<p>
— Un vero massacro; e non fu ucciso?
</p>

<p>
— Sì, Alonzo. Un certo Frondo, accortosi della
presenza della belva, chiuse la sagrestia a catenaccio
<span class="pagenum" id="Page_181">[181]</span>
poi chiamò i monaci ed a colpi di fucile uccisero il
divoratore d’uomini....
</p>

<p>
— Zitto!... Eccolo!...
</p>

<p>
Un rom-rom formidabile si era udito a trenta o
quaranta passi di distanza. Pareva che un gatto
enorme facesse le fusa.
</p>

<p>
Alonzo ed il dottore si erano alzati colle carabine
in mano. Scorsero subito due occhi verdastri, contratti
in forma d’un <i>i</i> brillare sotto un folto cespuglio,
a breve distanza.
</p>

<p>
— Orsù, coraggio Alonzo, — disse il dottore.
</p>

<p>
— Il mio braccio non trema, — rispose il giovanotto
con voce tranquilla.
</p>

<p>
— Miriamo con calma.
</p>

<p>
Abbassarono lentamente i fucili mirando quei due
occhi che mandavano strani bagliori e lasciarono partire
simultaneamente i colpi.
</p>

<p>
Alle due detonazioni tenne dietro un ruggito formidabile,
poi, attraverso al fumo, si vide balzare la
belva che con due salti aveva varcata la distanza.
Con uno sforzo disperato tentò di aggrapparsi ad
Alonzo, ma questi aveva rapidamente impugnata la
carabina per la canna.
</p>

<p>
Il pesante calcio dell’arma scese sul cranio della
belva, la quale stramazzò a terra senza più muoversi.
</p>

<p>
<span class="pagenum" id="Page_182">[182]</span>
</p>

<p>
— Bravo, giovanotto, — esclamò il dottore, che
aveva raccolto un tizzone acceso.
</p>

<p>
— Che sia proprio morto?
</p>

<p>
— Lo credo bene.
</p>

<p>
Si curvarono sulla fiera e la esaminarono. Aveva la
testa spaccata e le spalle imbrattate di sangue: le
due palle l’avevano colpita a destra ed a sinistra
del collo.
</p>

<p>
Quel giaguaro era uno dei più grossi, poichè era
lungo quasi due metri dall’estremità del muso alla
radice della coda e alto quanto una tigre indiana.
</p>

<p>
La sua pelle era splendida, macchiata irregolarmente
come quella delle pantere, ma a chiazze color
di rosa con un punto nero in mezzo, mentre il fondo
del pelame era d’un color fulvo vivo sopra e bianco
sotto.
</p>

<p>
— Bell’animale! — esclamò Alonzo. Si direbbe
che non la cede alle tigri dell’India e della Malesia.
</p>

<p>
— Ti assicuro che non è nè meno feroce, nè meno
robusto, nè meno audace delle tigri. Guarda che collo!...
È grosso come quello d’un giovane toro.
</p>

<p>
— È vero, dottore, che i giaguari sono capaci di
uccidere un bue e di trascinarlo lontano?
</p>

<p>
— Sì, Alonzo, ma non si contentano d’uno. Quando
piombano fra le immense mandrie che popolano le
<span class="pagenum" id="Page_183">[183]</span>
praterie della <i>pampa</i> argentina, fanno delle vere stragi,
con un solo colpo di zampa spezzano alle vittime la
colonna vertebrale.
</p>

<p>
— È pur vero che si arrampicano sugli alberi?
</p>

<p>
— Sì, e con molta facilità, e danno la caccia alle
scimmie, che di....
</p>

<p>
Un altro miagolìo potente, echeggiato in mezzo alla
foresta, gli tagliò la parola.
</p>

<p>
— Un altro giaguaro! — esclamò.
</p>

<p>
— Al diavolo anche le fiere, — disse Alonzo. — Sloggiamo,
dottore; questa foresta n’è piena.
</p>

<p>
— Dove vuoi andare?
</p>

<p>
— Cercare un albero che ci ricoveri. Ne ho abbastanza
dei giaguari.
</p>

<p>
— Andiamocene, Alonzo. Due volte non si esce
vivi dalle ugne di quelle fiere.
</p>

<div class="chapter">
<p><span class="pagenum" id="Page_184">[184]</span></p>

<h2 id="cap13">XIII.
<span class="smaller">I succhiatori di sangue.</span></h2>
</div>

<p>
I due cacciatori, raccolte le armi e alcune bistecche
di formichiere, s’affrettarono ad abbandonare quel
luogo che diventava ormai malsicuro, essendosi spento
il fuoco per mancanza di legna secca.
</p>

<p>
L’urlo del secondo giaguaro si era udito verso un
gruppo enorme di <i>mauritie</i>. Volsero le spalle e fuggirono
in direzione opposta, cercando di non incespicare
contro i tronchi degli alberi atterrati, i cespugli e le liane
le quali formavano, talvolta, delle reti inestricabili.
</p>

<p>
Quantunque l’oscurità fosse molto profonda, poterono
avanzarsi in quella nuova direzione per più di
un’ora, senza incontrare nessun altro animale. Stavano
per arrestarsi onde cercare un albero adatto per passarvi
la notte, quando credettero di udire confusamente
un sordo fragore.
</p>

<p>
<span class="pagenum" id="Page_187">[187]</span>
</p>

<p>
— Ascolta, Alonzo, — disse il dottore.
</p>

<p>
— È il fiume! — esclamò il giovinotto, che si
era curvato verso terra.
</p>

<p>
— Ne sei certo?
</p>

<p>
— No.... non m’inganno.
</p>

<p>
— Si ringrazii Iddio! Accorriamo!
</p>

<p>
I due cacciatori si misero a correre attraverso la
foresta in preda ad una viva ansietà, avvicinandosi
sempre più a quel fragore che diventava di minuto
in minuto più distinto.
</p>

<p>
— Presto! presto! — ripeteva il dottore, che faceva
sforzi straordinarii per tenere dietro ad Alonzo. — Fra
breve saremo a bordo della scialuppa.
</p>

<p>
Dieci minuti dopo sfondavano una triplice linea di
<i>macumucù</i> e giungevano sulle sponde dell’Orenoco.
</p>

<p>
— Urrah! — gridò Alonzo.
</p>

<p>
— Vedi la scialuppa? — chiese il dottore con
voce rotta.
</p>

<p>
— Sì, la vedo a trecento passi da noi.
</p>

<p>
— Don Raffaele! don Raffaele!
</p>

<p>
Nessuno rispose alla tuonante chiamata del dottore.
</p>

<p>
— Che dormano? — si chiese. — Scarica il tuo
fucile, Alonzo.
</p>

<p>
Il giovanotto ubbidì. Lo sparo si ripercosse nei boschi
della sponda opposta ed in quelli che s’allungavano
<span class="pagenum" id="Page_188">[188]</span>
verso la foce del Cassanare, ma nessuna detonazione
rispose.
</p>

<p>
— Cosa vuol dir ciò? — mormorò il dottore, impallidendo.
</p>

<p>
— Forse saranno nei boschi in cerca di noi, — disse
Alonzo.
</p>

<p>
— Possa esser vero: affrettiamoci.
</p>

<p>
Ripartirono con passo rapido seguendo la sponda
del grande fiume, avvicinandosi alla scialuppa che si
cullava nell’istesso posto ove l’avevano lasciata la
sera precedente.
</p>

<p>
Stavano per raggiungerla, quando videro due grossi
volatili che rassomigliavano a giganteschi pipistrelli,
alzarsi presso il tronco d’una <i>simaruba</i> e volarsene
via emettendo due strida di spavento.
</p>

<p>
— Cosa sono? — chiese Alonzo.
</p>

<p>
— Due vampiri, — rispose il dottore, facendo un
gesto di ripugnanza, — due luridi succhiatori di
sangue.
</p>

<p>
— Ma.... non vedete nulla presso quella <i>simaruba</i>?
</p>

<p>
— Cosa vedi?
</p>

<p>
— Due forme oscure.
</p>

<p>
— Forse degli animali dissanguati dai due vampiri?
</p>

<p>
— Dottore.... no.... non sono due animali, — balbettò
Alonzo.
</p>

<p>
<span class="pagenum" id="Page_189">[189]</span>
</p>

<p>
— Cosa vuoi dire? — chiese Velasco.
</p>

<p>
— Sono due uomini!...
</p>

<p>
— Gran Dio!...
</p>

<p>
Velasco si era precipitato ai piedi del <i>simaruba</i>.
Un grido d’orrore gli uscì dal petto.
</p>

<p>
Don Raffaele e l’indiano giacevano appoggiati contro
il tronco dell’albero, come se dormissero, ma entrambi
erano imbrattati di sangue, il quale colava
lentamente dalle loro tempie.
</p>

<p>
— Una torcia, Alonzo!... — gridò il dottore.
</p>

<p>
Il giovanotto con un balzo si gettò nella scialuppa,
frugò rapidamente in una cassa, trasse una candela,
l’accese e si precipitò versò il dottore.
</p>

<p>
— Sono stati assassinati? — gridò con voce rauca.
</p>

<p>
— No, — disse Velasco che aveva acquistato rapidamente
il suo sangue freddo. — Sono stati dissanguati
dai vampiri che abbiamo veduti volare via.
</p>

<p>
— E sono morti?
</p>

<p>
— No, ma svenuti per la perdita di sangue.
</p>

<p>
— Non corrono pericolo alcuno?
</p>

<p>
— Rimarranno deboli per alcuni giorni, ma nulla
di più. Se tardavamo a giungere però, poteva a loro
toccare di peggio. Attendimi un istante.
</p>

<p>
Il dottore si recò nella scialuppa, prese una piccola
farmacia portatile ed estratta una fiala di essenza fortissima,
<span class="pagenum" id="Page_190">[190]</span>
la fece fiutare replicatamente a don Raffaele
e all’indiano.
</p>

<p>
Dopo alcuni istanti, entrambi riaprivano gli occhi.
</p>

<p>
— Dove sono? — chiese il piantatore con voce
debole.
</p>

<p>
— Fra i vostri compagni, — rispose il dottore.
</p>

<p>
— Ma.... cos’è accaduto?... Mi sento debole.... assai
debole.
</p>

<p>
— I vampiri vi hanno dissanguato.
</p>

<p>
— Ah! i malefici volatili, — mormorò don Raffaele,
rabbrividendo. — Ed Alonzo?
</p>

<p>
— Eccomi, cugino.
</p>

<p>
— Siete tornati.... tardi.
</p>

<p>
— Ci siamo smarriti nella foresta, Raffaele.
</p>

<p>
— Quante.... inquietudini. E.... gl’indiani?...
</p>

<p>
— Non li abbiamo veduti, — disse Velasco. — E
voi?
</p>

<p>
— Le traccie.... le traccie....
</p>

<p>
Non potè dire di più. Ricadde pesantemente a terra
e si assopì. L’indiano già russava sonoramente.
</p>

<p>
— Lasciamoli riposare tranquilli, — disse il dottore. — Un
riposo prolungato farà bene a loro.
</p>

<p>
— Ma non v’è proprio alcun pericolo?
</p>

<p>
— No, Alonzo, te l’ho già detto.
</p>

<p>
— Ma cosa sono questi vampiri?
</p>

<p>
<span class="pagenum" id="Page_191">[191]</span>
</p>

<p>
— Enormi pipistrelli che succhiano il sangue agli
uomini ed agli animali che trovano addormentati.
</p>

<p>
— Ma sentendosi dissanguare, non si svegliano le
vittime?
</p>

<p>
— No, poichè i vampiri operano con una delicatezza
infinita. Essendo forniti d’una piccola tromba
formante una ventosa e armata di papille perforanti,
calano lentamente sulla persona addormentata, forano
la pelle lentamente, senza produrre dolore e cominciano
a succhiare. Onde l’uomo non si svegli, hanno
la precauzione di agitare lentamente le ali, procurando
all’addormentato una leggiera corrente d’aria. Quando
sono gonfi di sangue da scoppiare, se ne volano via,
e se l’uomo o l’animale non si svegliano, corrono il
pericolo di morire, continuando il sangue ad uscire
dalla ferita.
</p>

<p>
— Che ributtanti volatili!
</p>

<p>
— Sono veri assassini, che uccidono a tradimento,
senza correre pericolo.
</p>

<p>
— Dottore, avete udito cosa ha detto Raffaele?
</p>

<p>
— Delle traccie degli indiani?
</p>

<p>
— Sì.
</p>

<p>
— Forse avrà scoperto qualche cosa. Attendiamo
che si svegli.
</p>

<p>
Accesero della legna secca per tenere lontane le
<span class="pagenum" id="Page_192">[192]</span>
zanzare che sull’Orenoco si radunano a milioni e che
producono atroci punture, e si sdraiarono presso ai
compagni, sorvegliando attentamente la vicina foresta
e la sponda del fiume.
</p>

<p>
La notte però passò tranquilla, quantunque più volte,
sotto le fitte piante, echeggiassero i miagolamenti formidabili
dei giaguari e le urla dei coguari; animali
questi più piccoli e meno feroci dei primi, ma pur
sempre pericolosi.
</p>

<p>
Verso l’alba don Raffaele, che aveva dormito profondamente,
si svegliò. Era però sempre assai debole;
tuttavia si alzò da solo e si diresse verso la scialuppa,
dicendo ai compagni:
</p>

<p>
— Bisogna partire.
</p>

<p>
— Siete pazzo, amico mio? — disse il dottore. — Vi
occorre del riposo.
</p>

<p>
— Riposerò più tardi. Del resto con del buon vino
e della carne mi rimetterò presto in forza.
</p>

<p>
— Ma che necessità vi è di partire?
</p>

<p>
— Gl’indiani ci precedono.
</p>

<p>
— Quali? Quelli della freccia? — chiese Alonzo.
</p>

<p>
— Sì, cugino.
</p>

<p>
— Ma cos’hai scoperto?
</p>

<p>
— Le loro traccie.
</p>

<p>
— Raccontate, don Raffaele, — disse il dottore.
</p>

<p>
<span class="pagenum" id="Page_195">[195]</span>
</p>

<p>
— Imbarchiamoci prima. Dov’è Yaruri?
</p>

<p>
— Eccomi, padrone, — rispose l’indiano, che li
aveva raggiunti.
</p>

<p>
— Puoi tenere la barra?
</p>

<p>
— Sì, padrone.
</p>

<p>
— Imbarchiamoci.
</p>

<p>
Il dottore ed Alonzo s’affrettarono a spiegare le
vele, e la scialuppa, spinta da una leggiera brezza, si
mise a risalire il fiume con velocità stimata non inferiore
ai quattro nodi.
</p>

<p>
— Ora potete parlare, don Raffaele, — disse il
dottore. — Siamo impazienti di sapere come avete
scoperto le tracce degli indiani che ci lanciarono quella
freccia.
</p>

<p>
— Temo che qualcuno ci abbia traditi, amici, — disse
il piantatore. — Quegli indiani, ormai ne son
certo, ci precedono per prepararci forse un agguato.
</p>

<p>
— Ma da chi traditi?... Non vi era nessuno sulla
terrazza, fuori di noi.
</p>

<p>
— Non lo so, ma ascoltatemi: io e Yaruri ci eravamo
inoltrati nelle foreste del Cassanare, quando in
mezzo ad una fitta macchia trovammo un fuoco che
non era ancora completamente spento. Sulla terra umida
si vedevano le traccie di due calci di fucile e delle orme
di piedi nudi; di più trovammo una freccia eguale a
<span class="pagenum" id="Page_196">[196]</span>
quelle lanciate contro di voi. Voi sapete che gli indiani
sono famosi nel seguire le orme e Yaruri si
mise a seguirle finchè giungemmo sulla sponda del
Cassanare. Colà trovammo, profondamente impressa
nel fango, la traccia d’un canotto. Invano lo cercammo,
seguendo le rive, e girammo la foce del fiume, ma
poco dopo il tramonto vedemmo un punto nero che
spiccava sulle acque biancastre dell’Orenoco. Non si
poteva sbagliare: era il canotto che fuggiva verso
l’ovest rimontando la corrente.
</p>

<p>
— Ma chi possono essere quegli indiani? — chiese
il dottore, dopo alcuni istanti di silenzio.
</p>

<p>
— Ecco quello che ignoro, — rispose il piantatore.
</p>

<p>
— Non avete alcun sospetto?
</p>

<p>
— Nessuno finora.
</p>

<p>
— Ed io ho sempre in mente quel grido che udimmo
sulla terrazza, don Raffaele.
</p>

<p>
— Che qualcuno abbia seguito Yaruri, sospettando
lo scopo della sua fuga dalla sua tribù?
</p>

<p>
— È possibile anche questo.
</p>

<p>
— Ma sai almeno, cugino mio, di chi vuol vendicarsi
Yaruri?
</p>

<p>
— Sono riuscito a saperlo, — disse don Raffaele,
abbassando la voce. — Egli era uno dei più valorosi
indiani della tribù dei Cassipagotti, alleata degli Eperomerii
<span class="pagenum" id="Page_197">[197]</span>
e degli Orecchioni, ma assai ambizioso, a
quanto ho potuto comprendere, e aspirava a diventare
il capo supremo dei figli del sole. Ma un altro, pure
valoroso, aspirava a tale carica, certo Yopi. Morto il
capo, si contesero accanitamente la carica, ma pare
che le tribù alleate fossero più favorevoli alla nomina
di Yopi che a quella di Yaruri. Il fatto è che quest’ultimo
non fu nominato e giurò odio eterno, non
solo contro il rivale, ma anche contro tutte le tribù.
Egli certo sapeva degli sforzi tentati dagli esploratori
bianchi per accertare l’esistenza della famosa città e
perciò è venuto da noi. Senza dubbio egli spera in una
invasione d’uomini bianchi per far precipitare Yopi.
</p>

<p>
— Non facciamo una bella parte in questa faccenda,
cugino, — disse Alonzo. — Ci facciamo i paladini
d’un traditore.
</p>

<p>
— A me basta constatare l’esistenza dell’Eldorado, — disse
don Raffaele, — e ciò nell’interesse della storia
e della geografia. Di Yopi e di Yaruri non mi occuperò
e li lascierò a disputarsi il potere. Se non avremo i
tesori promessici da Yaruri, ne faremo senza. Sono abbastanza
ricco oggi e tu, lo sai bene, sei il mio erede.
</p>

<p>
— Grazie, cugino, — disse Alonzo, sorridendo. — Ma
quando saremo giunti a Manoa, Yaruri reclamerà
il nostro aiuto.
</p>

<p>
<span class="pagenum" id="Page_198">[198]</span>
</p>

<p>
— Cercheremo di fare qualche cosa per lui, ma se
le tribù dei figli del sole rifiutano di accettarlo come
capo, se la sbrigherà da solo.
</p>

<p>
Un urto violentissimo che per poco non capovolse
la scialuppa, li fece cadere l’uno addosso all’altro,
troncando di colpo la conversazione.
</p>

<p>
— Mille fulmini! — esclamò Alonzo, rialzandosi
prontamente. — Cosa succede?
</p>

<p>
— Yaruri, abbiamo urtato? — chiese don Raffaele.
</p>

<p>
— Ma no, padrone, — rispose l’indiano. — Non
vi sono rocce, nè bassifondi dinanzi a noi.
</p>

<p>
Un nuovo urto, più potente del primo fece indietreggiare
la scialuppa e la rovesciò sul babordo, facendole
imbarcare parecchie ondate.
</p>

<p>
Don Raffaele ed i suoi compagni, impugnate delle
scuri e dei fucili si precipitarono verso prua e videro
una massa enorme agitarsi dinanzi alla scialuppa.
</p>

<p>
— Un lamantino! — gridò il dottore. — Mano
alle scuri ed ai fucili!
</p>

<div class="chapter">
<p><span class="pagenum" id="Page_199">[199]</span></p>

<h2 id="cap14">XIV.
<span class="smaller">I lamantini dell’Orenoco.</span></h2>
</div>

<p>
Un animale, lungo dodici piedi, si agitava dinanzi
alla scialuppa. Somigliava ad una foca, ma aveva la
testa piuttosto allungata che arrotondata, fornita d’un
pelame lungo che somigliava ad una capigliatura, occhi
neri e vivaci, col petto fornito di grosse mammelle
che gli davano l’aspetto d’una di quelle sirene inventate
dagli antichi; il corpo simile a quello dei pesci,
ma con due pinne lunghe e strette che si potevano
scambiare per vere braccia, ed una coda larga. L’acqua
attorno era rossa di sangue, e ciò indicava che
era stato ferito, e forse gravemente, dallo sperone acuto
dell’imbarcazione.
</p>

<p>
Al grido lanciato dal dottore, Yaruri, che pareva
avesse riacquistato prontamente le sue forze, si era
<span class="pagenum" id="Page_200">[200]</span>
lanciato a prora, stringendo nella destra una pesante
ed affilata scure.
</p>

<p>
L’arma scese rapida sul cranio del gigantesco pesce,
penetrando profondamente nella materia cerebrale,
mentre i tre bianchi scaricavano simultaneamente le
carabine.
</p>

<p>
Il lamantino, colpito a morte, fece un balzo terribile
uscendo quasi tutto intero dall’acqua, poi si tuffò
lasciando alla superficie un cerchio di sangue.
</p>

<p>
— Perduto? — gridò Alonzo.
</p>

<p>
— No, è nostro, — rispose Yaruri.
</p>

<p>
— Quale quantità di carne deliziosa! — esclamò
don Raffaele.
</p>

<p>
— Eccolo! — grido il dottore.
</p>

<p>
Il lamantino ricompariva alla superficie, insanguinando
le acque. Sbuffava, lanciava rauchi suoni, dibatteva
febbrilmente la larga coda e le pinne pettorali,
si sollevava, si rituffava e si contorceva come se cercasse
di sbarazzarsi delle palle che portava nel corpo.
</p>

<p>
— Un’altra scarica! — comandò don Raffaele. — Questi
mammiferi hanno la vita dura.
</p>

<p>
Tre altre detonazioni rimbombarono formando uno
sparo solo. Il lamantino, nuovamente colpito, fece un
ultimo e più disperato balzo, poi si distese senza vita
e s’abbandonò, semi-sommerso, alla corrente. La scialuppa,
<span class="pagenum" id="Page_203">[203]</span>
spinta innanzi, lo raggiunse e Yaruri, con una
solida fune, l’ormeggiò a tribordo.
</p>

<p>
— Ecco ottocento chilogrammi di carne succolenta,
guadagnata in cinque minuti, — disse il dottore.
</p>

<p>
— Ma che giungono in un brutto momento, Velasco, — disse
don Raffaele. — Non dimentichiamo gl’indiani
che ci precedono.
</p>

<p>
— E vuoi abbandonare tutta questa carne ai caimani?
</p>

<p>
— Non possiamo perdere tempo. Ne leveremo un
bel pezzo e ne avremo abbastanza. All’opera, Yaruri.
</p>

<p>
— Ma è proprio squisita quella carne? — chiese
Alonzo.
</p>

<p>
— Ha il gusto di quella del maiale, — rispose il
dottore.
</p>

<p>
— Ma che animali sono questi lamantini? Pesci
forse?
</p>

<p>
— No, mammiferi come le foche e le balene.
</p>

<p>
— E si trovano solamente nei fiumi?
</p>

<p>
— Sì, Alonzo, e specialmente in questo. Una volta
erano numerosi, ma sono stati distrutti ed ora non si
trovano più che sui fiumi dell’America centrale, specialmente
nel rii dell’Honduras, sul Sciamelicon, l’Ulua,
Patuca, Tinco, Aquan, nell’Orenoco, specialmente sotto
le cateratte, nel Meta, nell’Appure, presso le due isole
<span class="pagenum" id="Page_204">[204]</span>
Carrigal e Conserva e nell’Amazzone. Anticamente
però non doveva essere raro nei fiumi europei e dell’Africa
settentrionale, poichè si crede, e con ragione,
che le antiche sirene non siano state altro che lamantini.
Infatti, non ti sembra che questo lamantino colle
sue mammelle, col suo pelo che porta sul capo e pare
una capigliatura, e colle sue pinne che sembrano braccia
autentiche, si possa scambiare per una donna marina?
</p>

<p>
— È vero, dottore. Ma di cosa si nutrono questi
mammiferi?
</p>

<p>
— Di alghe, di piante acquatiche insomma.
</p>

<p>
— Non sono adunque carnivori.
</p>

<p>
— No.
</p>

<p>
— Ve ne sono anche di più grandi?
</p>

<p>
— Si ritiene generalmente che i lamantini non possano
raggiungere il loro pieno sviluppo, in causa della
caccia accanita che fanno a loro gl’indiani, i quali
sono ghiottissimi della loro carne. Se ne trovano però
di quelli lunghi perfino sette metri.
</p>

<p>
— Sono feroci?
</p>

<p>
— Niente affatto, poichè si possono anche ammaestrare.
Due viaggiatori che vissero nel secolo scorso,
narrano che un lamantino era così affezionato al suo
padrone, che quando questi lo chiamava usciva dall’acqua
e portava perfino delle persone sul dorso. Io
<span class="pagenum" id="Page_205">[205]</span>
so poi che un tedesco e mio amico, certo Kapplar,
che dimorava al Surinam, ne possedeva uno piccolo
che gli era pure affezionatissimo e che accorreva per
accarezzarlo e porglisi perfino sulle ginocchia. Il giardino
zoologico di Londra volle acquistarlo, ma durante
la traversata dell’Atlantico il mammifero morì.
</p>

<p>
— I lamantini possono adunque uscire anche dall’acqua?
</p>

<p>
— Sì, ma fuori del loro elemento pare che perdano totalmente
la facoltà dell’udito e che ci vedano pochissimo.
Ecco Yaruri che ha finito l’operazione. Mi rincresce
dover abbandonare tanta carne ai voraci caimani.
</p>

<p>
— Ne troveremo degli altri, Velasco, — disse don
Raffaele. — Mi hanno detto che alla foce del Meta
se ne trovano a branchi. Alla barra, Yaruri.
</p>

<p>
Orientate le vele, la scialuppa riprese la corsa risalendo
la grande fiumana, le cui acque scendevano
sempre con l’eguale lentezza, avendo il letto dell’Orenoco
una pendenza minima in tutto il suo corso immenso.
</p>

<p>
Le foreste si succedevano alle foreste su ambe le
rive, popolate da miriadi di uccelli d’ogni specie. Si
vedevano bande di pappagalli colle penne variopinte
che brillavano al sole come se quei volatili fossero cosparsi
di smeraldi, di topazii, di rubini e di turchesi;
<span class="pagenum" id="Page_206">[206]</span>
numerose coppie di bellissimi avoltoi reali, di canindè
colle ali turchine ed il petto giallo, di componga, uccelli
bianchi che rompono il maestoso silenzio delle foresti
vergini all’alba ed al vespro, lanciando un grido
potente e che odesi a tre miglia di distanza, distinto
come lo squillo d’una campana o il battito dell’incudine,
e perciò chiamati campanari o fabbri; poi stormi
infiniti di <i>gambagira</i>, di <i>teù</i>, di <i>japù</i> e di <i>piassoca</i>, i
quali se ne stavano gravemente allineati sulle sponde,
ritti sulle loro lunghe gambe.
</p>

<p>
Anche le scimmie non mancavano, ma quasi tutte
appartenenti alla specie conosciuta col nome di <i>sachi</i>,
del genere <i>piterecia</i>. Sono brutte, col pelame nero, colla
testa coperta da una specie di capigliatura che cade
loro sulla fronte, rotonda e somigliante a quella d’un
vecchio negro, col viso ornato di una specie di barba
ed una coda lunga, villosa, somigliante a quella delle
volpi.
</p>

<p>
Vi erano però altre scimmie del genere <i>piterecia
melanocephala</i>, simili alle prime, ma senza barba e
col pelame bruno-giallognolo. Sono voracissime, infingarde,
paurose, e vivono in grossi branchi sotto la
direzione dei maschi più vecchi e più robusti.
</p>

<p>
Verso il mezzodì, dopo d’aver percorso una trentina
di miglia, i viaggiatori s’arrestarono presso la
<span class="pagenum" id="Page_207">[207]</span>
foce d’un fiumicello per prepararvi il pranzo. Avevano
appena acceso il fuoco, quando videro avanzarsi verso
di loro, senza la minima diffidenza, parecchi uccelli
colle penne nere, il becco corto sormontato da un soprabecco,
strano, che dava loro un aspetto tutt’altro
che attraente, e forniti d’una coda lunga e larga. Quei
volatili si misero a ronzare attorno al fuoco, beccando
qua e là le erbe per cercare i bruchi.
</p>

<p>
— Questa è strana! — esclamò Alonzo, stupito. — Si
sono mai veduti degli uccelli così poco diffidenti?
se allungo una mano posso prenderli.
</p>

<p>
— E se tu scarichi su di loro il tuo fucile, vedresti
che si lasciano ammazzare senza fuggire, — disse
il dottore.
</p>

<p>
— Ma che uccelli sono?
</p>

<p>
— Si chiamano <i>Ani</i> o meglio, per la loro bruttezza,
uccelli diavolo. Sono così poco diffidenti che non temono
l’uomo e si godono a vivere in buona armonia
con tutti, perfino cogli animali.
</p>

<p>
— Anche cogli animali?
</p>

<p>
— Sì, ma non feroci. Se vedono dei branchi di buoi,
li raggiungono tosto, si posano famigliarmente sul dorso
di quei ruminanti e si mettono a sbarazzarli degl’insetti
parassiti.
</p>

<p>
— E vivono in società questi uccelli?
</p>

<p>
<span class="pagenum" id="Page_208">[208]</span>
</p>

<p>
— Sì, Alonzo. Si uniscono in quindici o venti fra
maschi e femmine e vivono nella migliore armonia,
volando e cantando assieme. Anche i loro nidi li costruiscono
in comune.
</p>

<p>
— E vanno d’accordo le femmine?
</p>

<p>
— Pienamente.... ma, guarda laggiù, su quel cespuglio.
</p>

<p>
Alonzo guardò nella direzione indicata e vide sulla
cima una specie di vaso coi margini rialzati, con una
circonferenza di circa quattro piedi, costruito con pagliuzze
di piante filamentose e con rami, ma intrecciati
con poca arte, quantunque solidamente. Sopra quel
vaso si scorgevano dieci o dodici uccelli occupati a
covare gli uni vicini agli altri.
</p>

<p>
— Un nido di <i>ani</i>? — chiese Alonzo.
</p>

<p>
— Sì, giovanotto mio, — rispose il dottore.
</p>

<p>
— Ma non si mescolano le uova, trovandosi così
unite?
</p>

<p>
— Talvolta, ma quelle brave madri non se ne danno
per intese, anzitutto cercano di allungare le ali più
che possono, per riparare le uova delle vicine.
</p>

<p>
— Quale ammirabile accordo! E quando i piccini
sono nati?
</p>

<p>
— Le madri nutriscono tutti indistintamente. È cosa
certa che ognuna riconosce i propri figli; ma prima
<span class="pagenum" id="Page_211">[211]</span>
di pensare a loro, dà l’imbeccata ai più affamati delle
altre, perchè sa che le compagne faranno altrettanto
con tutti.
</p>

<p>
— Ah i bravi e buoni uccelli! Se gli uomini ne
imitassero l’esempio!... Volevo abbattere alcuni di questi
volatili, ma ora vi rinunzio, dottore, sarebbe una
cattiva azione.
</p>

<p>
— Hai ragione, giovanotto.
</p>

<p>
Alle due, dopo una breve dormita all’ombra delle
grandi palme, si rimettevano alla vela volendo, prima
del tramonto, giungere alla foce del Meta che è il più
grande affluente dell’Orenoco.
</p>

<p>
Le sponde tendevano a cambiare. Le grandi foreste
si diradavano rapidamente ed apparivano delle terre
basse, paludose, coperte in parte da acque pesanti,
oscure, esalanti miasmi micidiali. Erano le <i>pripris</i> o
meglio le savanne tremanti, paludi senza fondo, ma
coperte d’un terriccio mobile che inghiotte l’uomo che
osa affidarsi su quei terreni acquatici. In mezzo a
quelle acque nerastre, si vedevano contorcersi di quando
in quando dei lunghi serpenti d’acqua e dei gimnoti,
specie d’anguille che lanciano, sugli imprudenti che
osano avvicinarle, delle scariche elettriche così potenti
da rovesciarli e da paralizzarli per qualche ora. Sopra
quelle pericolose paludi si vedevano invece volteggiare,
<span class="pagenum" id="Page_212">[212]</span>
un grande numero di <i>bernacle</i>, specie di oche selvatiche
col dorso variegato di nero, la coda, il collo, ed
il petto nero e la testa bianca. Anche questi volatili
non temono l’uomo, anzi si posano sulla capanna degli
indiani e vegliano meglio forse dei cani, gridando a
piena gola quando s’avvicina qualche sconosciuto.
</p>

<p>
Verso le sette di sera, nel momento in cui il sole
stava per nascondersi dietro alle foreste della sponda
sinistra, la scialuppa, dopo aver vinta la rapida corrente
che si rovesciava nell’Orenoco col fragore del
tuono, giungeva alla foce del Meta.
</p>

<div class="chapter">
<p><span class="pagenum" id="Page_213">[213]</span></p>

<h2 id="cap15">XV.
<span class="smaller">Ancora i segnali misteriosi.</span></h2>
</div>

<p>
Il Meta, come fu detto, è il maggiore degli affluenti
del maestoso Orenoco, poichè la sua larghezza è
dieci volte maggiore del nostro Po e la sua lunghezza
tocca quasi gli ottocento chilometri.
</p>

<p>
Prima del 1800 non conoscevasi che imperfettamente,
quantunque fosse stato più volte visitato dai
<i>conquistadores</i> spagnuoli che andavano in cerca del
famoso <i>Eldorado</i>; ma dopo le esplorazioni accurate
di don Josè Mandariga, inviato in missione dal governo
del Caracas a quello di Santa Fè di Bogota
nel 1811 e dopo le esplorazioni dell’italiano Grilli, si
sa ove nasce ed esattamente ove sbocca.
</p>

<p>
Esso scende dai dirupati e nevosi fianchi della
grande catena delle Ande al sud di Santa Fè di Bogota,
<span class="pagenum" id="Page_214">[214]</span>
scorre verso l’est-sud-est, poi piega decisamente
all’est formando per un largo tratto il confine venezuelano
e si scarica nell’Orenoco sotto la famosa cascata
di Atures a 6° 15′ di lat. nord e 87° 97′ di
long, ovest, dopo d’aver ricevuto l’Upia, il Cascana,
il Crabo, l’Oripaura, il Chire, ed un braccio del Cassanare.
</p>

<p>
Le sue acque scendono lente, ma durante l’estate
sono coperte da grandi ondate in causa dei venti impetuosi
che lo dominano, e durante le sue piene diventa
pericoloso per le enormi quantità di legname
che trascina.
</p>

<p>
Solca terre fertilissime, ove il riso dà tre raccolti
all’anno, e foreste immense antiche quanto il mondo,
popolate da numerose tribù, dai Salivi, dagli Accaguè,
dai Caveri e sopratutto dai Guaivi, indiani, questi,
assai bellicosi, che resistettero in ogni tempo alle
armi degli spagnuoli e che respinsero sempre i missionari.
</p>

<p>
Un tempo sulle rive di quel grosso affluente, sorgevano
molte missioni fondate dai frati Agostiniani,
ma a poco a poco gl’indiani prima le abbandonarono,
poi le distrussero quasi tutte.
</p>

<p>
I viaggiatori si erano arrestati all’estremità d’una
penisola che si protendeva sull’Orenoco per parecchie
<span class="pagenum" id="Page_215">[215]</span>
centinaia di metri, dividendolo dalle acque del Meta.
Era quasi scoperta e perciò era stata scelta ad evitare
qualsiasi sorpresa da parte dei misteriosi indiani
che li precedevano; però qua e là, a distanza, crescevano
degli alberi stranissimi, ma che il dottore riconobbe
subito per <i>iriartree panciute</i>.
</p>

<p>
Sono piante curiosissime che hanno un tronco rigonfio,
panciuto verso il centro, alto dai venti ai venticinque
metri, ma sostenuto, a tre metri dal suolo,
da parecchie radici le quali scendono dal tronco dopo
che sono sparite quelle normali, affondandosi profondamente
entro terra. Hanno le foglie dentellate, che
ricadono in basso come un vero parapioggia, lunghe
dai tre ai quattro metri. Amano la vicinanza dell’acqua,
anzi non soffrono quando la piena del fiume le
copre in gran parte.
</p>

<p>
Non osando, di notte, affrontare la corrente del
Meta che sboccava irata nell’Orenoco, respingendo le
acque di questa fiumana per lungo tratto e producendo
delle ondate che potevano riuscire pericolose, don
Raffaele decise di accamparsi all’estremità di quella
penisola.
</p>

<p>
Dopo la cena tesero le loro comode amache fra le
iriartree e s’addormentarono sotto la guardia di Yaruri
a cui spettava il primo quarto.
</p>

<p>
<span class="pagenum" id="Page_216">[216]</span>
</p>

<p>
Il silenzio non era rotto che dai muggiti delle acque
e da qualche grido emesso da un caimano, il
quale si moveva verso l’estremità della penisola. Gli
animali da preda tacevano, forse perchè in quei dintorni
mancavano.
</p>

<p>
L’indiano, dall’alto della sua amaca, sorvegliava però
attentamente non solo le sponde, ma anche la corrente
dei due fiumi. Egli sperava sempre di poter scoprire
i misteriosi indiani, che avevano cercato di assassinarlo
con una freccia avvelenata.
</p>

<p>
Vegliava da due ore, quando sulla sponda opposta
del Meta, lontana circa due chilometri, scorse un rapido
bagliore, poi, attraverso alle fitte piante, un punto
luminoso che ora si allargava e ora s’impiccioliva.
</p>

<p>
— Che siano indiani erranti o quelli che ci precedono? — si
chiese.
</p>

<p>
Stette immobile alcuni minuti, cogli sguardi sempre
fissi su quel punto luminoso, poi, non sapendo a quale
partito appigliarsi, decise di svegliare don Raffaele.
</p>

<p>
Stava per scendere dall’amaca, quando vide il caimano
che si avvoltolava all’estremità della penisola,
arrestarsi, poi scendere nel fiume e tuffarsi rapidamente.
</p>

<p>
Qualunque altra persona non avrebbe fatto gran
caso a quella scomparsa, ma l’indiano, abituato a notare
<span class="pagenum" id="Page_219">[219]</span>
i più piccoli avvenimenti come tutti i suoi compatrioti,
che vivono in continuo sospetto, trovava che
quella rapida fuga non era naturale.
</p>

<p>
Si gettò prontamente a terra, afferrò il fucile che
don Raffaele gli aveva dato e si mise a strisciare
verso l’estremità della penisola, tenendosi nascosto
dietro ai cespugli che sorgevano qua è là.
</p>

<p>
Vi era appena giunto, quando vide, a soli cinquanta
passi di distanza, avanzarsi con mille precauzioni, fra
le piante acquatiche, un canotto e muovere diritto verso
la scialuppa, la quale era stata ormeggiata alle radici
d’una iriartrea.
</p>

<p>
Non si poteva distinguere da chi era montato, in
causa dell’oscurità che era profonda ed anche perchè
su quel canotto vi avevano gettato dei rami e delle
canne che lo copriva da prua a poppa, in modo che
si sarebbe potuto scambiare per un ammasso di vegetali
abbandonati alla corrente.
</p>

<p>
— Sono furbi, — mormorò Yaruri. — Fortunatamente
io conosco questi inganni; ma chi saranno?
Gli indiani che ci precedono o dei predoni di fiume
che sperano di rubarci la scialuppa?
</p>

<p>
S’alzò cautamente, armando il fucile. Il canotto, un
montaria indiano a quanto pareva, s’avvicinava sempre
mosso da due remi manovrati sotto l’ammasso di
<span class="pagenum" id="Page_220">[220]</span>
vegetali. Ad un tratto sulla riva opposta, dalla parte ove
brillava il fuoco, echeggiò improvvisamente un grido
simile a quello che emette il tucano.
</p>

<p>
— Il segnale che abbiamo udito! — esclamò
Yaruri.
</p>

<p>
Il canotto, a quel grido, si era arrestato; poi aveva
girato di bordo riprendendo subito il largo. Yaruri
puntò rapidamente il fucile, mirò meglio che potè e
fece fuoco.
</p>

<p>
Un grido partì sotto ai vegetali, ma il canotto non
s’arrestò, anzi scese la corrente a tutta velocità e
sparve fra i boschetti acquatici e le isolette che ingombravano
la foce del fiume.
</p>

<p>
Quasi contemporaneamente, il fuoco che brillava
sulla sponda opposta si spense.
</p>

<p>
Don Raffaele ed i suoi compagni, svegliati bruscamente
da quello sparo, si erano precipitati giù dalle
amache ed avevano raggiunto l’indiano.
</p>

<p>
— Su chi hai fatto fuoco? — chiesero.
</p>

<p>
— Su d’un canotto che s’avvicinava alla scialuppa, — rispose
Yaruri.
</p>

<p>
— Montato da chi?
</p>

<p>
— Dagli indiani che ci precedono.
</p>

<p>
— Ne sei certo? — chiese don Raffaele, con viva
emozione.
</p>

<p>
<span class="pagenum" id="Page_221">[221]</span>
</p>

<p>
— Sì, perchè ho udito il loro segnale.
</p>

<p>
— Hai ucciso qualcuno?
</p>

<p>
— Non lo so, ma ho udito un grido.
</p>

<p>
— Dov’è il canotto?
</p>

<p>
— È fuggito verso la foce.
</p>

<p>
— Bisogna inseguirlo.
</p>

<p>
— Ma il vento è debole, — osservò Alonzo.
</p>

<p>
— Non importa; avanti!
</p>

<p>
Ripiegarono in fretta le amache, sciolsero le vele e
presero prontamente il largo, spingendo la scialuppa
fra le onde del Meta. Don Raffaele ed Alonzo si erano
collocati a prua muniti di lunghi remi per evitare le
scogliere ed i banchi sabbiosi, mentre Yaruri si era
messo alla barra.
</p>

<p>
La corrente del Meta si riversava nell’Orenoco con
furia estrema, respingendo le acque del grande fiume,
le quali si sollevavano in cavalloni altissimi. Si udivano
scrosci, e muggiti formidabili echeggiare per ogni
dove, mentre s’alzava una nebbia umidissima che ricadeva
poi sotto forma di pioggia.
</p>

<p>
Don Raffaele ed i suoi compagni aguzzavano gli
orecchi e gli occhi colla speranza di udire ancora il
segnale o di scoprire il canotto, ma invano. Lo strepito
della corrente copriva qualunque altro rumore e
l’oscurità era troppo profonda per poter scorgere una
<span class="pagenum" id="Page_222">[222]</span>
piccola imbarcazione, fra tutte quelle isole e quegli
isolotti boscosi che si stendevano dinanzi alla foce
per un grande tratto.
</p>

<p>
— Che si siano nascosti dietro a qualche isola? — chiese
Alonzo a don Raffaele.
</p>

<p>
— Tanto meglio, — rispose questi. — Rimasti
dietro di noi, più nulla avremmo da temere.
</p>

<p>
— Quanta ostinazione in quegli uomini!
</p>

<p>
— Hanno interesse a mantenere celato il secolare
segreto della Città dell’oro.
</p>

<p>
— Ma cosa vorrebbero fare?
</p>

<p>
— Non li hai compresi? Avvertire i loro compatrioti
sullo scopo del nostro viaggio e prepararli a respingerci.
</p>

<p>
— Allora bisogna lasciarli indietro. Mi stupisce però
come ci abbiano preceduti mentre noi abbiamo le vele.
</p>

<p>
— Credi che anche loro non approfittino del vento?
Se non hanno veramente delle vele, piantano a prua
dei rami fitti o delle grandi foglie per raccogliere il
vento e lavorano contemporaneamente coi remi. Tutti
gl’indiani dell’Orenoco sono famosi ed instancabili
battellieri e non si lasciano vincere da nessuno.
</p>

<p>
— Ma penso, cugino, che anche lasciando indietro
quegli indiani, possono sorpassarci durante le nostre
fermate notturne.
</p>

<p>
<span class="pagenum" id="Page_223">[223]</span>
</p>

<p>
— Non ci fermeremo più, Alonzo. Oh!...
</p>

<p>
— Cosa vedi?
</p>

<p>
— Un punto luminoso dinanzi a noi e che fugge
rapidamente.
</p>

<p>
— Il canotto?
</p>

<p>
— Forse.
</p>

<p>
— O qualche banda di moscas de luz?
</p>

<p>
— Yaruri, — disse don Raffaele, — scorgi quel
punto luminoso che solca le acque?
</p>

<p>
— Sì, padrone.
</p>

<p>
— Cosa credi che sia?
</p>

<p>
— Una torcia accesa in un canotto.
</p>

<p>
— I furfanti ci sfuggono!
</p>

<p>
— Sono spariti, — disse Alonzo.
</p>

<p>
Infatti quel punto luminoso si era improvvisamente
spento e più nulla scorgevasi sull’oscura superficie
del fiume.
</p>

<p>
— Spero un giorno di raggiungerli, — disse don
Raffaele, con rabbia concentrata. — Sopra le cateratte
troveremo un vento più vigoroso e allora li sfido
a precederci.
</p>

<p>
La scialuppa, che navigava colla rapidità di quattro
miglia all’ora, continuò la caccia tutta la notte, ma
senza successo, poichè quando l’alba spuntò nessun
canotto appariva sulle acque della fiumana.
</p>

<p>
<span class="pagenum" id="Page_224">[224]</span>
</p>

<p>
Non si scoraggiarono però e continuarono a navigare
favoriti dal vento, il quale però non soffiava regolarmente.
</p>

<p>
Verso le dieci del mattino, Yaruri, che da qualche
tempo osservava l’acqua, disse:
</p>

<p>
— Badate alle mani!... Chi le immerge, corre il
pericolo di perderle.
</p>

<p>
— Vi sono dei caimani? — chiese Alonzo.
</p>

<p>
— Peggio che peggio, — disse il dottore, che
aveva gettato uno sguardo sulla corrente. — Vi sono
i caribi.
</p>

<p>
— Cosa sono?
</p>

<p>
— Guardali.
</p>

<p>
Alonzo si curvò sul bordo della scialuppa e scorse
in acqua dei battaglioni di pesciolini di colore argenteo
ed azzurro, che salivano dal fondo fangoso del
fiume.
</p>

<p>
— Sono quei pesciolini che vi fanno paura? — chiese
egli, alzando le spalle.
</p>

<p>
— Sì, Alonzo, e ti assicuro che sono peggiori dei
caimani.
</p>

<p>
— Così piccoli! Eh, via! Volete scherzare?
</p>

<p>
— Quei pesciolini ti mangerebbero come se tu fossi
una semplice bistecca. Come vedi non sono lunghi che
pochi centimetri, ma hanno dei denti triangolari taglienti
<span class="pagenum" id="Page_227">[227]</span>
come rasoi, e tale forza nelle mascelle da intaccare
il cuoio più duro.
</p>

<p>
— È incredibile, dottore.
</p>

<p>
— Eppure è vero. In quasi tutti i fiumi dell’America
del Sud si trovano a milioni e si tengono nascosti
nel fango, ma basta che vedano una goccia di sangue
alla superficie dell’acqua perchè salgano con rapidità
sorprendente. Allora la vittima, sia uomo od animale,
non ha più scampo, poichè quei milioni di denti si
mettono all’opera, si piantano nelle parti carnose del
corpo e in pochi istanti penetrano entro, divorano gli
intestini, il cuore, i polmoni, tutto infine. Un minuto
o due, basta a loro per ridurre un uomo allo stato di
scheletro.
</p>

<p>
— Che pesciolini feroci!
</p>

<p>
— E che ferite tremende producono!
</p>

<p>
— E spolpano un uomo in così breve tempo?
</p>

<p>
— Sappi che gl’indiani si servono dei caribi per
conservare i loro morti.
</p>

<p>
— In qual modo?
</p>

<p>
— Legano i cadaveri con delle solide corde e li lasciano
penzolare nei fiumi frequentati dai <i>caribi</i>. Questi
arrivano in grande numero, divorano la carne e non
lasciano che uno scheletro, ma così ben pulito che
un preparatore anatomico non farebbe di meglio. Quegli
<span class="pagenum" id="Page_228">[228]</span>
scheletri poi vengono conservati entro canestri e sospesi
ai rami più alti degli alberi.
</p>

<p>
— E sono buoni da mangiarsi, questi <i>caribi</i>?
</p>

<p>
— Eccellenti, giovanotto mio, e gl’indiani li pescano
a migliaia, anche per diminuire il numero di
quei pericolosi abitanti dei fiumi. Ecco che il vento
accenna ad aumentare. Buono! Procederemo più rapidamente
e ben presto giungeremo alla cateratta.
</p>

<div class="chapter">
<p><span class="pagenum" id="Page_229">[229]</span></p>

<h2 id="cap16">XVI.
<span class="smaller">La cateratta d’Ature.</span></h2>
</div>

<p>
Due giorni dopo la scialuppa, che mai si era arrestata
nemmeno alla notte, giungeva dinanzi alla cateratta
di Ature, la quale trovasi presso il Catenaparo,
affluente di destra dell’Orenoco.
</p>

<p>
Questa cascata, al pari di quella di Maipuri, che
trovasi più innanzi, oltre gli affluenti Toma e Taparro,
è una delle più belle del mondo, ma è pure anche una
delle meno difficili a superarsi, poichè perfino i piccoli
canotti degli indiani osano affrontarla e senza rovesciarsi.
</p>

<p>
Non forma un vero salto ma una discesa rapida e
relativamente poco alta, interrotta da un vero arcipelago
di isolotti e di rupi, attraverso al quale le acque
si precipitano con muggiti così formidabili, da udirsi
a parecchie miglia di distanza.
</p>

<p>
<span class="pagenum" id="Page_230">[230]</span>
</p>

<p>
Attraverso gli alberi che coprivano quelle isolette
e quelle rupi che s’alzavano in forma di torri nerastre
e semi-diroccate, si vedevano le onde accavallarsi,
bianche di spuma, schiacciarsi, per così dire, attraverso
ai passaggi, lanciando in aria una grande colonna di
nebbia in forma d’ombrello, la quale si tingeva dei
più splendidi colori dell’iride.
</p>

<p>
— Che rimescolamento d’acque! — esclamò Alonzo
che ammirava la cascata, con viva attenzione. — Mi
sembra impossibile che si possa superare quella corrente
furiosa.
</p>

<p>
— Eppure passeremo, — disse don Raffaele. — Penserà
Yaruri a guidarci.
</p>

<p>
— A vela?
</p>

<p>
— A remi, ma sarà necessario mettere in opera
tutte le nostre forze e tutta la nostra abilità. Un colpo
di barra male dato, basterebbe per farci naufragare.
Spicciamoci: imbrogliamo le vele.
</p>

<p>
Tutti si misero all’opera. In pochi istanti tutta la
tela venne calata e ripiegata attorno al piccolo bompresso
ed alla boma della randa, poi vennero afferrati
i remi. Alonzo si mise a prua, il dottore dietro di lui,
don Raffaele a mezza barca e Yaruri a poppa essendo
incaricato della direzione.
</p>

<p>
— Il passaggio? — chiese il piantatore.
</p>

<p>
<span class="pagenum" id="Page_231">[231]</span>
</p>

<p>
— Là, a sinistra, fra la sponda e quella barriera
di scogli, — rispose l’indiano indicando un passaggio
ove l’acqua calava meno rapida e meno turbinante.
</p>

<p>
— Saldi in pugno i remi e badate a non cedere o
la scialuppa s’infrangerà.
</p>

<p>
— Non temete, — risposero il dottore ed Alonzo.
</p>

<p>
— Avanti!...
</p>

<p>
Nessuno però si mosse. Yaruri, il dottore ed Alonzo
si erano voltati verso la sponda sinistra, gettando
sotto gli alberi sguardi indagatori.
</p>

<p>
— Ebbene? — chiese il piantatore stupito. — Vi
fa paura la cateratta?
</p>

<p>
— No, — disse Alonzo. — Non hai udito?
</p>

<p>
— Che cosa?
</p>

<p>
— Ancora il segnale.
</p>

<p>
— Sarà stato un tucano.
</p>

<p>
— No, padrone, — disse Yaruri. — Era il segnale
misterioso.
</p>

<p>
— Ancora?...
</p>

<p>
— Don Raffaele, — disse il dottore, — che gli
indiani ci aspettino qui per impedirci il passo?
</p>

<p>
— Ed in qual modo? Non possono già ostruire il
passaggio.
</p>

<p>
— Ma possono arrestarci colle loro frecce mortali.
</p>

<p>
— In quanto a questo la vedremo, — disse il piantatore,
<span class="pagenum" id="Page_232">[232]</span>
con tono risoluto. — Abbiamo i nostri fucili
e ci difenderemo. Avanti e teniamo le armi a portata
delle mani.
</p>

<p>
Afferrarono i remi e spinsero la scialuppa fra le
acque turbinanti, puntando con sovrumana energia sul
fondo roccioso della cateratta.
</p>

<p>
Yaruri, munito d’un lungo remo fornito di punte
d’acciaio, la dirigeva verso il passaggio. Ben presto
i naviganti si trovarono fra le acque spumeggianti
che si precipitavano rabbiosamente attraverso la discesa,
muggendo e rompendosi contro le rocce.
</p>

<p>
Urtavano con furia estrema, polverizzandosi, ed alcune
onde balzavano perfino sopra il bordo della scialuppa
entrando da prua e allagando le casse contenenti
i viveri, ma gli uomini non cedevano e raddoppiavano
gli sforzi per vincere quegli impeti brutali. Tenendosi
nella scia degli scogli, per non ricevere direttamente
l’urto di quelle masse liquide, ben presto giunsero nel
punto più pericoloso e più erto della cateratta.
</p>

<p>
— Non cedete! — gridò l’indiano. — Un ultimo
sforzo ancora!...
</p>

<p>
La scialuppa, spinta innanzi con suprema energia,
entrò nella corrente, ma ad un tratto urtò contro un
ostacolo che l’arrestò dapprima e poi la fece ridiscendere.
</p>

<p>
<span class="pagenum" id="Page_235">[235]</span>
</p>

<p>
— Mille tuoni! — esclamò don Raffaele, impallidendo. — Abbiamo
urtato?...
</p>

<p>
— Non è possibile, padrone, — rispose Yaruri. — Il
passo è stato sempre libero.
</p>

<p>
— Forza, amici!
</p>

<p>
La scialuppa riguadagnò la via perduta, ma giunta
nello stesso punto di prima tornò a urtare contro un
ostacolo che non opponeva resistenza decisa, pur impedendo
di proseguire.
</p>

<p>
Un grido di rabbia uscì dalle labbra del piantatore.
Quasi nell’istesso istante si udì echeggiare il misterioso
segnale.
</p>

<p>
— Non deve essere uno scoglio, — disse don Raffaele. — Tenete
saldo, amici, e cercate di non perdere
via o ci sfracelleremo.
</p>

<p>
Abbandonò il remo, si precipitò a prua, immerse
un braccio nell’acqua e tosto emise un grido di trionfo.
</p>

<p>
— Ah i furfanti! — esclamò.
</p>

<p>
Levò rapidamente la navaja che portava alla cintola,
l’aprì e vibrò un colpo furioso fra le acque spumeggianti.
Tosto si videro due corde grosse un buon
pollice e che parevano fatte di fibre vegetali, apparire
a galla e quindi stendersi lungo la corrente.
</p>

<p>
— Avanti! — tuonò il piantatore, riprendendo
il remo.
</p>

<p>
<span class="pagenum" id="Page_236">[236]</span>
</p>

<p>
La scialuppa, sotto un deciso e più vigoroso sforzo,
superò l’ultimo e più ripido pendìo della cateratta e
s’ormeggiò a fianco d’un isolotto sul quale crescevano
due solitarie <i>cari</i>, specie di palme spinose con folto
fogliame.
</p>

<p>
— Finalmente! — esclamò don Raffaele. — Siamo
passati a dispetto del loro tentativo per farci naufragare.
</p>

<p>
— Ma quale ostacolo avevano messo nel passaggio? — chiesero
Alonzo ed il dottore.
</p>

<p>
— Avevano tesa una fune vegetale fra due scogli.
</p>

<p>
— Magro ostacolo, — disse Alonzo.
</p>

<p>
— Ma che poteva tornarci fatale, — rispose don
Raffaele. — Se voi cedevate, la corrente ci trascinava
addosso alle scogliere e per la nostra imbarcazione
era finita e fors’anche per noi.
</p>

<p>
— E più c’inoltreremo altri ostacoli ci opporranno,
disse Velasco. — Si vede che sono decisi ad arrestarci.
</p>

<p>
— Ma se sperano di rinnovare il tentativo alla cateratta
di Maipuri, s’ingannano, — disse don Raffaele. — Procederemo
cauti e prima esploreremo le
scogliere.
</p>

<p>
— Ma è ancora molto lontana questa Città dell’oro? — chiese
Alonzo.
</p>

<p>
<span class="pagenum" id="Page_237">[237]</span>
</p>

<p>
— Solo Yaruri lo sa, — rispose don Raffaele.
</p>

<p>
— È necessario passare ancora dinanzi alle foci di
molti fiumi, — disse l’indiano. — Il Venituari è ancora
assai lontano.
</p>

<p>
— Adunque è sul Venituari questa Manoa? — chiesero
tutti ad una voce.
</p>

<p>
— Sì, — rispose Yaruri, — ma lontano dalla foce,
verso il sole che si leva, fra montagne a tutti sconosciute.
</p>

<p>
— Ma il luogo preciso?
</p>

<p>
— A suo tempo lo saprete.
</p>

<p>
— Diffidi di noi? — chiese don Raffaele.
</p>

<p>
L’indiano non rispose.
</p>

<p>
— Parla, Yaruri.
</p>

<p>
— A suo tempo, — ripetè l’indiano. — Partiamo!...
</p>

<p>
Don Raffaele, ben sapendo che non sarebbe riuscito
a levare una parola di più a quell’indiano, ordinò di
spiegare le vele, non volendo lasciare troppo tempo ai
misteriosi individui che lo precedevano e che ormai,
veduto fallire il tentativo, dovevano essersi rimessi in
viaggio.
</p>

<p>
Il vento però era debole assai e non soffiava che ad
intervalli. Era molto se la scialuppa poteva guadagnare
due miglia all’ora, anche in causa della corrente che
era più rapida per la vicinanza della cateratta.
</p>

<p>
<span class="pagenum" id="Page_238">[238]</span>
</p>

<p>
Il paese circostante non era cambiato. Le due
sponde erano sempre coperte di boscaglie fittissime, le
quali impedivano di spaziare gli sguardi al di là del
fiume.
</p>

<p>
Si vedevano sorgere qua e là, in una confusione
indescrivibile, grandi simaruba carichi di fiori, alberi
di noci moscate selvatiche, cedri colossali, alberi da
pepe, alberi del cotone alti solamente tre metri, con
dei fiori gialli e porporini; euforbie cactiformi irte di
spine, gruppi immensi di passiflore tempestate di quegli
strani fiori che contengono un martelletto, una tenaglia
ed una piccola corona; poi dei <i>maot</i>, piante appartenenti
alla specie delle cotonifere, con foglie immense
coperte d’una peluria rossastra e cariche di
lunghe capsule scannellate; delle <i>baspa butiracee</i>, dai
cui semi si estrae una specie di burro; dei <i>saponieri</i>,
dalle cui bacche e dalla cui corteccia si ottiene una
spuma densa che ha la proprietà del sapone, ed infine
un caos di bambù, di liane e di spine ansara, tremendi
pungiglioni che trapassano perfino le suole delle
scarpe a chi osa affrontarli.
</p>

<p>
Il fiume appariva ricchissimo di pesci, i quali si
vedevano guizzare in grande numero, perseguitati da
stormi di <i>piassoca</i>, di <i>caracari</i>, appartenenti alla famiglia
dei falchi e di <i>gaviaos</i>, specie di sparvieri.
</p>

<p>
<span class="pagenum" id="Page_239">[239]</span>
</p>

<p>
Si vedevano apparire e scomparire grossi storioni,
trote, legioni di acari che sono pesciolini rotondi di
colore verdognolo ma molto delicati; di <i>cascudo</i>, pesci
lunghi venticinque centimetri, neri sopra, rossicci sotto
e colle squame durissime; di raje spinose, di <i>piraia</i>,
i cui morsi sono pericolosi e di <i>pemecur</i>, che nascondono
i loro piccoli nelle branchie.
</p>

<p>
Quell’abbondanza aveva fatto radunare colà moltissimi
caimani, i quali giocherellavano fra di loro inseguendosi,
ora mostrando le loro formidabili mascelle
armate di terribili denti, o le potenti code rugose. Alcuni
invece si azzuffavano ferocemente fra di loro, mordendosi
e insanguinandosi.
</p>

<div class="chapter">
<p><span class="pagenum" id="Page_240">[240]</span></p>

<h2 id="cap17">XVII.
<span class="smaller">L’agguato degl’indiani.</span></h2>
</div>

<p>
Nei giorni seguenti i viaggiatori continuarono ad
inoltrarsi nell’Orenoco, passando successivamente dinanzi
alle foci del Toma — salendo la cui corrente
si va a Mauro, luogo ove un tempo i gesuiti avevano
fondati fiorenti missioni — e del Treparro, entrambi
affluenti di sinistra.
</p>

<p>
Il quinto giorno da che avevano lasciata la cascata
di Ature, giungevano dinanzi a quella di Maipuri,
chiamata anche di Quituma.
</p>

<p>
Anche questa è di poca altezza ed è formata da
una specie di arcipelago di isolette e di rupi d’aspetto
maestoso che si estendono per oltre un miglio,
facendo argine all’impeto della corrente, specialmente
al di là della grande rupe di Manimi.
</p>

<p>
<span class="pagenum" id="Page_243">[243]</span>
</p>

<p>
Il passaggio non è difficile, ma può riuscire pericoloso
in causa delle ondate che si rovesciano, col
fragore di mille tuoni, fra tutte quelle nere scogliere
e quei brani di terra.
</p>

<p>
Una fitta nebbia copre tutta la cascata, alzandosi
in forma d’una cupola immensa, sui margini della quale
si vedono degli arcobaleni splendidissimi che cangiano
continuamente tinte e dimensioni.
</p>

<p>
Dopo di essersi accostati alle due rive per vedere
se erano deserte, temendo un secondo agguato, i viaggiatori
decisero di affrontare subito la cascata, essendo
il sole prossimo al tramonto e non osando avventurarsi,
di notte, fra quelle scogliere innumerevoli.
</p>

<p>
— Animo, — disse don Raffaele. — Dopo questa
cascata non ne troveremo altre e continueremo il
viaggio tranquillamente.
</p>

<p>
— Sei ben sicuro, cugino, che gl’indiani non ci abbiano
preparato un nuovo agguato? — chiese Alonzo. — È
bensì vero che nulla abbiamo veduto di sospetto
sulle due sponde, ma io temo ancora una sorpresa.
</p>

<p>
— Se hanno teso delle altre funi, le taglieremo.
Mano ai remi e avanti senza paura. Yaruri, al posto.
</p>

<p>
— Sono pronto, padrone, — rispose l’indiano.
</p>

<p>
La scialuppa s’impegnò tosto in un passaggio largo
venti o venticinque metri, fiancheggiato da alte rupi
<span class="pagenum" id="Page_244">[244]</span>
che avevano l’aspetto di cupole e da una doppia linea
di scoglietti, i quali lasciavano scorgere le loro punte
nere e aguzze.
</p>

<p>
Il braccio del fiume scendeva rimbalzando e spumeggiando,
ma la scialuppa, come nella precedente
cascata, s’avanzava trionfando contro tutti quegli ostacoli
ed evitando destramente le scogliere che minacciavano
di sfracellarla.
</p>

<p>
Ormai aveva oltrepassato mezzo canale, quando
Alonzo, che si trovava a prua, vide scendere con impeto
irresistibile delle masse oscure e colossali che
balzavano e rimbalzavano fra le muggenti acque.
</p>

<p>
Quantunque non sapesse ancora di cosa si trattasse,
gettò un grido di terrore.
</p>

<p>
— Cos’hai, Alonzo? — chiese don Raffaele, il
quale provò una stretta al cuore.
</p>

<p>
— Stiamo per venire frantumati.
</p>

<p>
In quell’istante si udì Yaruri a gridare:
</p>

<p>
— Lasciate andare i remi! Ridiscendiamo la cateratta
o siamo perduti!...
</p>

<p>
Quelle masse enormi non erano che a cento passi
e s’avanzavano con spaventevole velocità, travolte dalla
furiosa corrente. Erano dieci o dodici alberi grossissimi,
dei tronchi di <i>paiva</i> (<i>bombax pentandrum</i>), piante
che raggiungono un’altezza di trenta metri, ma che
<span class="pagenum" id="Page_245">[245]</span>
sono facilissime a tagliarsi, essendo il loro legno fragile
e leggero, ed hanno una circonferenza ragguardevole.
</p>

<p>
Al comando dell’indiano tutti avevano ritirato i
remi e la scialuppa, non più sorretta, aveva virato di
bordo lasciandosi trasportare dalle acque. In pochi
istanti giunse in fondo alla cateratta, oscillò spaventosamente
imbarcando parecchie ondate, poi si rialzò
girando su sè stessa.
</p>

<p>
Quasi nell’istesso momento i tronchi colossali precipitavano
giù per l’ultima china. Yaruri, don Raffaele
ed i loro compagni avevano rapidamente riafferrati i
remi per evitare un urto, ma mancò a loro il tempo.
</p>

<p>
Uno di quei tronchi, il più enorme, investì la scialuppa
a poppa e con tale impeto da spaccarla. Le
onde della cateratta in un baleno si rovesciarono attraverso
all’apertura, sommergendo le casse.
</p>

<p>
— I fucili e le munizioni! — urlò don Raffaele. — Tutti
sull’albero!
</p>

<p>
Gli uomini balzarono sulle loro armi che stavano
sui banchi, afferrarono alla rinfusa quanto era a portata
delle loro mani e s’aggrapparono alle griselle
dell’albero.
</p>

<p>
Erano appena giunti sul picco della randa, che la
scialuppa affondava, scomparendo sotto le acque spumeggianti.
<span class="pagenum" id="Page_246">[246]</span>
Discese rapida per quattro metri, poi,
quando già i naufraghi credevano d’esser perduti, s’arrestò:
aveva toccato il fondo!
</p>

<p>
— Siamo salvi! — esclamò Alonzo.
</p>

<p>
— Ma sono riusciti nel loro intento, — disse don
Raffaele con sorda rabbia. — Ci hanno arrestati.
</p>

<p>
— Non ancora, — mormorò Yaruri.
</p>

<p>
— Ma che siano stati gl’indiani a lanciarci contro
quei dannati tronchi? — chiese Alonzo.
</p>

<p>
— Sì, — rispose don Raffaele. — Io non ho più
alcun dubbio.
</p>

<p>
— Sono stati loro, — confermò Yaruri.
</p>

<p>
— Ma in quale modo? Occorrono molte braccia
per abbattere simili giganti.
</p>

<p>
— È facile a spiegarsi, — disse il dottore. — Avranno
raccolto i tronchi d’albero che l’Orenoco,
quasi sempre trascina nel suo corso; li avranno radunati
presso il passaggio della cateratta e quando
ci hanno veduti li avranno lasciati andare.
</p>

<p>
— E così ci hanno rovinati, — disse don Raffaele. — Eccoci
in una posizione disperata e privi dei mezzi
necessari per continuare il viaggio. Addio Città dell’oro.
</p>

<p>
— Yopi sarà ancora mio, — disse Yaruri con accento
feroce.
</p>

<p>
— È meglio che tu rinunci.
</p>

<p>
<span class="pagenum" id="Page_247">[247]</span>
</p>

<p>
— No, padrone.
</p>

<p>
— Ti sembra ancora possibile il viaggio?
</p>

<p>
— Yaruri sa fabbricare i canotti.
</p>

<p>
— Ed i viveri?
</p>

<p>
— Yaruri troverà il <i>manioca</i> e gli uomini bianchi
la selvaggina. Io ho la mia scure e voi le vostre armi.
</p>

<p>
— Che diavolo d’un indiano! — esclamò Alonzo. — Trova
rimedio a tutto.
</p>

<p>
— Ma non trova il modo di farci uscire da questa
situazione poco allegra, — disse don Raffaele. — Eccoci
tutti e quattro sospesi a quest’albero come le
frutta d’una pianta e sopra un abisso popolato di
caimani....
</p>

<p>
— Che si avanzano avidi di preda, colla speranza
di fare dei buoni bocconi, — aggiunse il dottore.
</p>

<p>
— Abbiamo i fucili, — disse Alonzo.
</p>

<p>
— E quante munizioni?
</p>

<p>
— Io ho salvato una bisaccia di polvere che non
pesa meno di quattro chilogrammi.
</p>

<p>
— Ed io ho le tasche piene di palle, — disse il
dottore.
</p>

<p>
— Ed io una scure, rispose l’indiano.
</p>

<p>
— Ed io una cassetta di proiettili, — disse don Raffaele. — Siamo
ricchi e possiamo disporre d’un migliaio
e più di colpi. Non credevo di possedere tanta fortuna.
</p>

<p>
<span class="pagenum" id="Page_248">[248]</span>
</p>

<p>
— Vedi, cugino, che possiamo respingere i caimani?
</p>

<p>
— Non dico il contrario, ma io domando quando
potremo lasciare questa incomoda posizione.
</p>

<p>
— Attraverseremo il fiume a nuoto, Raffaele.
</p>

<p>
— Coi caimani alle costole.
</p>

<p>
— Prima li fugheremo. Ne vedo sei o sette che si
avanzano verso di noi e faranno presto conoscenza
colle nostre armi.
</p>

<p>
— Purchè non ci rodano l’albero! — disse il dottore. — Hanno
tali denti da spezzarlo in pochi minuti.
</p>

<p>
— Diavolo! Che brutto capitombolo! Eccoli!... Il
bersaglio è abbastanza visibile.
</p>

<p>
Una banda di caimani, che poco prima giuocherellava
presso la cascata, dopo un po’ d’esitazione, causata
forse dalla sorpresa di veder sparire quel grosso
battello, s’avvicinava lentamente formando un cerchio
minaccioso.
</p>

<p>
Senza dubbio quei voraci mostri avevano indovinato
di che natura era quello strano grappolo pendente da
quel tronco e accorrevano sperando di fare un lauto
banchetto. I loro brutti occhi a riflessi azzurri, si fissavano
già con ardente bramosia sulle future vittime
e le loro mascelle si richiudevano con rumore formidabile,
come se già pregustassero quelle carni.
</p>

<p>
I naufraghi però non erano uomini da lasciarli avvicinare,
<span class="pagenum" id="Page_251">[251]</span>
nè spaventarsi. Si erano accomodati meglio
che potevano a cavalcioni del picco della randa ed
avevano afferrati i fucili.
</p>

<p>
— Mirate sui fianchi o in bocca, o le palle si schiacceranno
contro quelle scaglie dure come il ferro, — disse
don Raffaele.
</p>

<p>
— A me il primo, — disse Alonzo.
</p>

<p>
— Ed a me il secondo, — rispose Velasco.
</p>

<p>
— Fuoco! — comandò don Raffaele.
</p>

<p>
Tre spari risuonarono e tre caimani, i primi, si
rovesciarono sui fianchi feriti, contorcendosi furiosamente
e vibrando formidabili colpi di coda. Gli altri,
spaventati da quelle detonazioni, che forse mai avevano
udite in quei luoghi abitati dai soli indiani, s’inabissarono
precipitosamente.
</p>

<p>
Dei tre colpiti, uno, dopo una spaventosa agonia,
cessò di vivere e la corrente lo trascinò su di un banco;
ma gli altri due fuggirono lasciando alla superficie
delle macchie di sangue, nè si fecero più vedere.
</p>

<p>
— Credo che ne avranno abbastanza per ora, — disse
don Raffaele, lieto di quel successo.
</p>

<p>
— Che non ritornino? — chiese Alonzo.
</p>

<p>
— Non credo. I caimani sono feroci bensì, ma non
molto coraggiosi di fronte all’uomo e non sempre osano
assalirlo.
</p>

<p>
<span class="pagenum" id="Page_252">[252]</span>
</p>

<p>
— Allora possiamo tentare la traversata, cugino.
Sento che l’albero trema sempre più fortemente e non
vorrei che l’impeto della corrente lo schiantasse.
</p>

<p>
— Yaruri, — disse don Raffaele, rivolgendosi all’indiano. — Vuoi
tentare la prova?
</p>

<p>
— Sì, padrone.
</p>

<p>
Si legò la scure attorno ai fianchi, si aggrappò
alle griselle e discese guardando attentamente l’acqua.
Crollò il capo due o tre volte, come se dubitasse
di qualche cosa, poi s’immerse.
</p>

<p>
Si era appena allontanato nuotando vigorosamente,
quando lo si vide arrestarsi bruscamente, guardare
l’acqua con due occhi spaventati, poi lo si udì gettare
un grido acuto.
</p>

<p>
— Yaruri! — gridarono don Raffaele ed i suoi
compagni con angoscia.
</p>

<p>
L’indiano non rispose. Nuotava disperatamente verso
l’albero, come se fosse inseguito da qualche mostro.
S’aggrappò alle griselle e si mise a salirle con rapidità
incredibile. Solamente allora i suoi compagni si
accorsero che il suo petto e le sue gambe erano insanguinate.
</p>

<p>
— Yaruri! — gridò don Raffaele. — Cosa ti è
accaduto?
</p>

<p>
— I <i>caribi</i>, — rispose l’indiano con voce tremante.
</p>

<p>
<span class="pagenum" id="Page_253">[253]</span>
</p>

<p>
— I pesci maledetti?
</p>

<p>
— Sì, padrone!
</p>

<p>
— E....
</p>

<p>
Non potè finire. Un sibilo acuto si era udito in
aria e poco dopo una freccia sottile, partita da un
gruppo di cespugli situati su di un isolotto vicino alla
sponda, si era piantata nell’albero, pochi centimetri
sotto l’indiano.
</p>

<p>
Alonzo, che teneva il fucile in mano, rispose con
una scarica.
</p>

<p>
Nessun grido si udì alzarsi fra i cespugli, ma in
mezzo alla foresta che si stendeva sulla sponda, echeggiarono
le quattro note dell’onorato, <i>do.... mi.... sol....
do</i>...., ma con un’intonazione ben diversa da quella di
quei bizzarri uccelli.
</p>

<p>
— Sali, Yaruri! — esclamò don Raffaele. — E tu,
Alonzo, prendi la mia carabina e fa fuoco sul primo
uomo che si mostra.
</p>

<p>
L’indiano s’affrettò a raggiungere gli uomini bianchi.
</p>

<p>
— Presso di me sei al sicuro, — disse il piantatore. — Quei
misteriosi uomini non osano lanciare le
loro freccie contro noi.
</p>

<p>
— Padrone, — disse l’indiano, — la via ci è tagliata;
i <i>caribi</i> popolano il fiume e se osiamo scendere
ci faranno a pezzi.
</p>

<p>
<span class="pagenum" id="Page_254">[254]</span>
</p>

<p>
— Ed i nemici vegliano!... Che brutta prospettiva!... — esclamò
il dottore.
</p>

<p>
— Vedi nessuno, Alonzo? — chiese il piantatore.
</p>

<p>
— No, cugino.
</p>

<p>
— Pure la freccia è partita da quell’isolotto e
l’uomo che si è nascosto fra i cespugli bisognerà che
si mostri, se vuole guadagnare la sponda.
</p>

<p>
— Aspetterà la notte per attraversare il canale, — disse
il dottore.
</p>

<p>
— Non comprendo una cosa, Raffaele, — disse
Alonzo, il quale, pur chiacchierando, sorvegliava l’isolotto. — Mi
stupisce come quegli indiani, che noi
sappiamo armati di fucile, non se ne servano per abbatterci.
</p>

<p>
— È un mistero anche per me, Alonzo.
</p>

<p>
— Come non comprendo perchè lancino le loro freccie
solamente contro Yaruri e risparmino noi.
</p>

<p>
— Ecco un’altra cosa che nemmeno io so spiegare.
</p>

<p>
— Che non osino assalire noi?...
</p>

<p>
— Tutti questi indiani, in generale, odiano gli uomini
di razza bianca e non esitano quando si tratta
di ucciderne qualcuno. Avranno i loro motivi per non
prendersela con noi.
</p>

<p>
— Comunque sia, siamo imprigionati, — disse il
dottore. — Non so cosa ci accadrà fra ventiquattro o
<span class="pagenum" id="Page_255">[255]</span>
quarantotto ore, senza un biscotto da mettere sotto i
denti e senza un po’ di spazio per poter dormire.
</p>

<p>
— La nostra situazione infatti è grave, — rispose
don Raffaele. — Cosa dici, Yaruri?
</p>

<p>
L’indiano non rispose: pareva immerso in profondi
pensieri.
</p>

<p>
— Parla, — disse don Raffaele. — Hai qualche
risorsa?
</p>

<p>
— Forse, — rispose l’indiano. — Abbiate pazienza.
</p>

<p>
Poi si accomodò a cavalcioni del picco e non parlò
più, ma i suoi sguardi si fissavano con ostinazione
verso la cateratta, come se da quella parte attendesse
un soccorso.
</p>

<p>
Passò un’ora senza che la situazione dei naufraghi
si fosse cambiata. Non si era udito più alcun segnale,
nè alcun indiano era uscito dalle macchie dell’isolotto.
Aveva potuto, colui che aveva lanciata la freccia, attraversare
il canale senza essere veduto e guadagnare
la sponda, o attendeva, dal suo nascondiglio, un’altra
occasione per lanciare una seconda freccia?...
</p>

<p>
In quanto ai caimani, non avevano più osato rinnovare
l’attacco, ma non avevano però lasciati quei
paraggi e non perdevano di vista le prede umane.
Ronzavano ai piedi della cateratta, ma fuori di portata
delle armi da fuoco, ed ogni volta che i naufraghi
<span class="pagenum" id="Page_256">[256]</span>
si muovevano per cambiare posto, s’affrettavano
ad avanzarsi, sperando che l’albero fosse per cadere.
</p>

<p>
I <i>caribi</i> poi, attirati dal sangue dei tre caimani colpiti
dalle palle, si erano radunati a migliaia presso
l’albero ed in mancanza d’altre prede, si sfogavano a
divorarsi l’un l’altro con accanimento senza pari.
</p>

<p>
Già le tenebre stavano per calare, quando Yaruri,
che fino allora non si era mosso, tese le braccia verso
la cascata, dicendo:
</p>

<p>
— Ecco la nostra salvezza!
</p>

<div class="chapter">
<p><span class="pagenum" id="Page_259">[259]</span></p>

<h2 id="cap18">XVIII.
<span class="smaller">L’assalto dei caimani.</span></h2>
</div>

<p>
Sulle onde che si rovesciavano furiosamente giù
dalla cateratta, si vedevano scendere, urtandosi gli uni
cogli altri, parecchi tronchi d’albero, i quali filavano
lungo il canale che i viaggiatori avevano tentato di
risalire.
</p>

<p>
Erano stati lanciati dagl’indiani per frantumare, coll’urto
di quelle masse, l’albero della scialuppa, o la
corrente li aveva sradicati da qualche isola o da qualche
sponda sommersa? Comunque sia, Yaruri aveva
gridato «ecco la nostra salvezza,» e quell’uomo astuto
doveva avere le sue buone ragioni per aver dette quelle
parole.
</p>

<p>
— Attenzione, — diss’egli, impugnando la scure e
recidendo, con pochi colpi, due paterazzi. Se ci lasciamo
<span class="pagenum" id="Page_260">[260]</span>
sfuggire quest’occasione, non potremo più mai
abbandonare quest’albero.
</p>

<p>
— Ma cosa vuoi fare? — chiese don Raffaele.
</p>

<p>
— Tirare a noi due o tre di quei tronchi d’albero.
</p>

<p>
— Ma per cosa farne?
</p>

<p>
— Una zattera.
</p>

<p>
Pel piantatore fu una rivelazione.
</p>

<p>
— Bravo Yaruri! — esclamò. — Vengo ad aiutarti!
</p>

<p>
Scesero le griselle e s’arrestarono a fior d’acqua. I
tronchi d’albero, che scendevano la cateratta a precipizio,
non erano lontani che poche centinaia di passi.
</p>

<p>
— Ti occorre un aiuto, cugino? — chiese Alonzo,
preparandosi a lasciare l’albero.
</p>

<p>
— No, — rispose Yaruri, prevenendo la risposta
di don Raffaele. — Noi due bastiamo; invece sorvegliate
gl’indiani.
</p>

<p>
La corrente trascinava quei tronchi verso la scialuppa
affondata, la quale occupava buona parte del
canale. Yaruri, tenendosi aggrappato alle griselle con
una sola mano, li aspettava, stringendo nella destra
una corda che si era legata attorno al corpo.
</p>

<p>
— Padrone, — diss’egli rapidamente, porgendogli
l’estremità della fune. — Tenete fermo e ritiratemi a
bordo o la corrente mi trascinerà via!
</p>

<p>
Il primo tronco era vicino e stava per urtare contro
<span class="pagenum" id="Page_261">[261]</span>
l’albero. Yaruri, che si era raccolto su sè stesso come
una tigre, si slanciò innanzi e cadde a cavalcioni dell’albero.
</p>

<p>
Pronto come il lampo, impugnò la scure e la infisse
profondamente in un secondo tronco che seguiva
il primo.
</p>

<p>
— A voi, padrone! — urlò.
</p>

<p>
Don Raffaele, aiutato da Alonzo che era sceso dal
pennone, lasciando al dottore l’incarico di vegliare sugli
indiani, ritirò rapidamente la fune e pochi istanti
dopo i due alberi si trovavano riuniti presso quello
della scialuppa.
</p>

<p>
— Ecco la zattera, — disse Yaruri, con aria trionfante. — Ora
possiamo sfidare i <i>caribi</i>.
</p>

<p>
I due tronchi in pochi istanti furono legati coi paterazzi
della scialuppa e ormeggiati all’albero.
</p>

<p>
— Velasco, — disse don Raffaele, — vedete nulla
sulla riva?
</p>

<p>
— No, — rispose il dottore.
</p>

<p>
— Non è comparso alcun indiano?
</p>

<p>
— Non ho veduto alcuno.
</p>

<p>
— Allora scendete. La zattera ci aspetta.
</p>

<p>
— Partiamo?
</p>

<p>
— È meglio approfittare dell’oscurità.
</p>

<p>
Il dottore s’affrettò a scendere lungo le griselle.
</p>

<p>
<span class="pagenum" id="Page_262">[262]</span>
</p>

<p>
— Collocatevi nel mezzo e badate a non immergere
le gambe o i <i>caribi</i> ve le rovineranno, — disse Yaruri.
</p>

<p>
— Ed i caimani? — chiese Alonzo.
</p>

<p>
— Li respingeremo a fucilate, — rispose don Raffaele. — Orsù,
imbarcate.
</p>

<p>
Tutti e quattro si collocarono fra i due tronchi
d’albero, due grossissimi <i>paiva</i>, che parevano recisi
di fresco. Quella specie di zattera, che galleggiava
benissimo quantunque fosse così carica, fu abbandonata
alla corrente, ma Yaruri, che si era munito del picco
della randa, bene o male cercava di dirigerla.
</p>

<p>
I rapidi flutti della cateratta facevano trabalzare
disordinatamente i due tronchi e li facevano girare,
ma non riuscivano a separarli nè a farli rovesciare,
essendo tutti e due saldamente legati.
</p>

<p>
Avevano già disceso il fiume per tre o quattrocento
passi, accostandosi lentamente alla sponda sinistra,
quando Alonzo scorse alcune code emergere a breve
distanza e poco dopo dei musi lunghi e armati di denti
formidabili.
</p>

<p>
— In guardia! — gridò. — I caimani c’inseguono.
</p>

<p>
— Preparate i fucili, — rispose don Raffaele.
</p>

<p>
Avevano appena dato quel comando che un caimano
mostruoso, con un potente colpo di coda si lanciava
verso i due tronchi d’albero, cercando di salirvi. L’urto
<span class="pagenum" id="Page_263">[263]</span>
fu così potente, che i quattro naufraghi per poco non
furono sbalzati nel fiume.
</p>

<p>
Yaruri però si era prontamente rimesso in equilibrio.
Vedendo il caimano quasi a portata delle mani, afferrò
robustamente la scure e lo percosse sul cranio
con forza sovrumana.
</p>

<p>
Si udì uno scricchiolìo sonoro, come se l’arma fendesse
una corazza, ed il mostro cadde, scomparendo
sott’acqua.
</p>

<p>
Altri quattro o cinque caimani s’avanzavano però
verso la zattera, colle mascelle aperte, pronti a ritentare
l’assalto.
</p>

<p>
— Fuoco! — urlò don Raffaele.
</p>

<p>
Una scarica seguì quel comando. Gli anfibi, spaventati
da quei lampi e da quelle detonazioni e feriti dalle
palle che erano penetrate nelle loro gole, abbandonarono
la partita fuggendo in tutte le direzioni.
</p>

<p>
— Animo, Yaruri! — gridò il dottore. — La sponda
è vicina.
</p>

<p>
Velasco non si era ingannato. L’urto dato dal primo
caimano aveva spinto i due alberi verso la riva e
questa non era più lontana che pochi metri.
</p>

<p>
Ad un tratto la zattera s’arrestò.
</p>

<p>
— Abbiamo toccato? — chiese don Raffaele.
</p>

<p>
— Siamo su di un bassofondo, — rispose Yaruri,
<span class="pagenum" id="Page_264">[264]</span>
che aveva misurata la profondità del fiume col picco
della randa.
</p>

<p>
— Possiamo abbandonare la zattera?
</p>

<p>
— Non vi sono che due piedi d’acqua.
</p>

<p>
— Scendiamo.
</p>

<p>
Tutti abbandonarono i due tronchi mettendo i piedi
su di un banco di sabbia appena sommerso, il quale si
prolungava verso la sponda. Stavano per raggiungere
i primi alberi che si curvavano sul fiume, proiettando
una cupa ombra, quando Yaruri, che marciava alla
testa, s’arrestò bruscamente.
</p>

<p>
— Cos’hai, Yaruri? — chiese don Raffaele.
</p>

<p>
— Ho udito muoversi dei rami, — rispose la guida.
</p>

<p>
— Che siano gl’indiani?
</p>

<p>
— Non lo so.
</p>

<p>
— Carichiamo le armi e procediamo con precauzione.
Attenti alle freccie che possono essere intinte nel succo
del <i>curare</i>.
</p>

<p>
— Non abbiamo da fare cogl’indiani, — disse Yaruri,
dopo d’aver osservata attentamente la riva.
</p>

<p>
— E con chi adunque?
</p>

<p>
— Guarda, padrone!
</p>

<p>
Don Raffaele, che aveva terminato di caricare il
suo fucile, si fece innanzi e scorse, non senza un fremito,
delle ombre vagare sotto i rami degli alberi.
</p>

<p>
<span class="pagenum" id="Page_267">[267]</span>
</p>

<p>
— Dei giaguari forse? — chiese.
</p>

<p>
— O dei coguari? — disse l’indiano.
</p>

<p>
— Preferisco questi ai primi.
</p>

<p>
— Ma nemmeno i coguari sono avversarii da disprezzarsi,
specialmente se sono più d’uno, — rispose il
dottore.
</p>

<p>
— Quanti ne hai veduti, Yaruri? — chiese don
Raffaele.
</p>

<p>
— Mi parvero quattro, padrone.
</p>

<p>
— Diavolo!... Dopo gl’indiani ed i caimani ecco le
fiere delle foreste!...
</p>

<p>
— Cosa decidiamo? — chiese Alonzo. — Non possiamo
rimanere fino all’alba immersi fino alle anche.
</p>

<p>
— Proviamo a forzare il passo, — rispose il piantatore. — Se
non sono affamati, spero che se ne
andranno.
</p>

<p>
— Eccone uno là, sotto quella pianta, — disse
Alonzo, alzando il fucile. — Provo a fare una scarica.
</p>

<p>
Presso il tronco d’una massimiliana si vedeva agitarsi
un’ombra e brillare due occhi che avevano dei
riflessi verdastri. Si udì un sordo brontolìo a cui rispose
una specie di miagolìo che usciva da una macchia
vicina. Alonzo s’avanzò verso la sponda e puntò l’arma,
ma la riabbassò quasi subito, emettendo un grido di
dolore.
</p>

<p>
<span class="pagenum" id="Page_268">[268]</span>
</p>

<p>
— I <i>caribi</i>! — aveva esclamato.
</p>

<p>
Quasi nell’istesso istante Yaruri aveva spiccato un
salto innanzi, emettendo pure un grido acuto.
</p>

<p>
— Fuggite! — esclamò don Raffaele, che si sentiva
già mordere le gambe da quei feroci pesciolini.
</p>

<p>
Senza più pensare ai coguari che miagolavano sotto
gli alberi, i quattro naufraghi, inseguiti dai piccoli
mostri, si precipitarono verso la sponda perdendo già
sangue da più ferite e s’arrampicarono su per l’erta,
riparandosi ai piedi degli alberi.
</p>

<p>
Si erano appena riuniti, quando udirono un rauco
ruggito echeggiare quasi sopra il loro capo.
</p>

<p>
— Il coguaro! — esclamò don Raffaele, scostandosi
rapidamente dalle piante.
</p>

<p>
— È sull’albero! — gridò Alonzo, additando quello
che avevano appena lasciato.
</p>

<p>
— Badate che non vi piombi addosso! — disse
Velasco.
</p>

<p>
Si erano ritirati sull’orlo della sponda armando precipitosamente
i fucili e guardavano fra i rami d’un
saponiere.
</p>

<p>
Colà un animale grosso quanto e forse più d’un cane
di Terranuova, ma di forme più slanciate, si teneva
rannicchiato, fissando su di loro due occhi che brillavano
stranamente fra quell’oscurità.
</p>

<p>
<span class="pagenum" id="Page_269">[269]</span>
</p>

<p>
Emetteva dei bassi ruggiti, ma non osava ancora
assalire, tenuto in rispetto dalle canne dei tre fucili.
</p>

<p>
— Lascia fare a me, Alonzo, — disse don Raffaele,
traendolo indietro. — Quell’animale può piombarti
addosso anche dopo ferito.
</p>

<p>
— E poi ve n’erano degli altri su questa sponda, — disse
il dottore. — Pensiamo anche a quelli per
non farci sorprendere.
</p>

<p>
Il piantatore si era avanzato di qualche passo e
aveva alzato il fucile, mirando attentamente e con
grande sangue freddo.
</p>

<p>
Il coguaro continuava a ruggire e lo si udiva stritolare
la corteccia del <i>maot</i> colle potenti unghie.
</p>

<p>
Il piantatore lasciò partire la scarica. Il fumo non
si era ancora dissipato che la fiera, con un balzo immenso,
si precipitava in mezzo agli avversarii. Cadde,
tentò di risollevarsi per gettarsi addosso a Yaruri che
era vicino, ma le forze le mancarono e stramazzò al
suolo rimanendo immobile.
</p>

<p>
L’indiano con un colpo di scure le spaccò il cranio,
per essere più certo di non vederla rialzarsi.
</p>

<p>
— Bel colpo, cugino mio! — esclamò Alonzo, rivolgendosi
a don Raffaele.
</p>

<p>
— Ma la mia palla per poco non bastava, — rispose il
piantatore. — Ma.... dove sono fuggiti gli altri coguari?
</p>

<p>
<span class="pagenum" id="Page_270">[270]</span>
</p>

<p>
— Avranno preso il largo, — rispose il dottore.
</p>

<p>
— Non fidatevi e rimanete uniti, — comandò Yaruri. — Forse
ci spiano e strisciano fra i cespugli.
</p>

<p>
Si addossarono al tronco colossale d’un <i>summameira</i>
che stava dietro di loro e attesero l’alba coi fucili
montati.
</p>

<p>
Alonzo aveva trascinato presso l’albero il cadavere
della belva e lo osservava con viva curiosità.
</p>

<p>
Era un vero coguaro, chiamato anche <i>puma</i> dagli
indiani e leone d’America dagli uomini bianchi. Come
dicemmo, era grande quanto un cane di Terranuova,
ma nelle forme e anche pel colore del pelame, rassomigliava
assai alla femmina del leone africano. Aveva
la testa rotonda come quella dei gatti, ornata di lunghi
baffi irti, gli orecchi corti e la coda era lunga e sottile.
</p>

<p>
Questi animali hanno una forza straordinaria quantunque
siano relativamente piccoli e sono feroci al pari
dei giaguari, e assaltano nello stesso tempo animali e
indiani. Di solito, specialmente se non sono affamati,
evitano gli uomini bianchi sapendoli armati di fucili,
ma se sono messi alle strette si difendono con accanimento
senza pari e si slanciano sui cacciatori senza
contarli.
</p>

<p>
Tuttavia, quantunque siano così sanguinari, presi
piccini si affezionano ai loro padroni, ma non bisogna
<span class="pagenum" id="Page_271">[271]</span>
fidarsi troppo, poichè qualche giorno, quando meno si
sospetta, giuocano dei pericolosi colpi e non è raro
che finiscano col divorare i loro guardiani.
</p>

<p>
Intanto i coguari, poco prima veduti ronzare sulla
sponda, non si facevano vedere. Spaventati forse da
quello sparo, si erano internati nella foresta, in mezzo
alla quale si udivano a ruggire e balzare fra i cespugli.
</p>

<p>
Verso l’alba però scomparvero, nè più si fecero
vedere, nè udire.
</p>

<p>
— Andiamo a visitare questa sponda, — disse don
Raffaele. — Poi penseremo a metterci al lavoro ed a
rifabbricare la nostra scialuppa.
</p>

<div class="chapter">
<p><span class="pagenum" id="Page_272">[272]</span></p>

<h2 id="cap19">XIX.
<span class="smaller">Il pane degli indiani.</span></h2>
</div>

<p>
Il luogo ove avevano approdato era una lunga striscia
di terra, larga forse venti metri, coperta di grandi alberi
e che aveva dietro di sè una savana tremante
d’una estensione così immensa che non si potevano
scorgere i confini.
</p>

<p>
Su quell’istmo, che divideva le acque dell’Orenoco
da quelle nere della savana, crescevano colossali
bambù d’un diametro di uno o due metri; macchioni
di spine <i>ansara</i> e di erbe taglienti che producono ferite
pericolose; ammassi di <i>calupi</i>, piante le cui frutta
tagliate a pezzi dànno una bevanda rinfrescante, e di
<i>calupi diavolo</i> i cui semi, messi in infusione coll’acquavite,
sono uno specifico contro i morsi dei serpenti;
gruppi di <i>niku</i>, gambi sarmentosi simili alle liane, colla
<span class="pagenum" id="Page_275">[275]</span>
scorza bruna e che tagliati a pezzi dànno un succo
lattiginoso che si lascia colare negli stagni per ubriacare
i pesci; poi un grande numero di palme, le graziose
<i>bactris</i>, le nane <i>marajà</i>, le esili <i>euterpe edulis</i>,
le folte <i>cargia</i> (<i>atlalea spectabilis</i>) che sono quasi senza
fusto e che si curvano verso terra, le spinose <i>javary</i>
(<i>astrocaryum</i>) e le grandi <i>manassù</i> (<i>atlalee speciosæ</i>).
</p>

<p>
Numerosi uccelli svolazzavano fra quelle piante e
sull’orlo della savana tremante: i <i>maithaco</i>, piccoli
pappagalli, cicalavano su tutti i toni; le <i>arà</i> lanciavano
le loro grida acute di <i>arà, arà</i>; gli <i>aracari</i>, uccelli
simili a un merlo ma col becco grossissimo volavano
via a stormi; gli <i>azulao</i>, piccoli uccelli colle penne
azzurre, canticchiavano fra i <i>niku</i> e le spine <i>ansara</i>,
mentre gli <i>japu</i>, appollaiati sulle cime degli alberi,
facevano un baccano indiavolato col loro cinguettìo
sgradevolissimo.
</p>

<p>
Fra i cespugli poi, svolazzavano gli splendidi colibrì,
i piccolissimi uccelli mosca chiamati anche beja-flores
perchè pare che bacino i fiori e dagli indiani <i>capelli
del sole</i> o <i>piccoli re dei fiori</i>. Erano grossi come un
tafano e mostravano, ai primi raggi dell’astro diurno,
le loro splendide penne scintillanti.
</p>

<p>
V’erano anche i <i>trochilus pella</i> o colibrì topazii; i
<i>trochilus auratus</i> o colibrì granato e i <i>trochilus minimus</i>,
<span class="pagenum" id="Page_276">[276]</span>
i più piccoli di tutti, ma i più battaglieri. Trillavano
sull’orlo dei loro nidi graziosissimi, fatti in forma di
coni rovesciati, facendo scintillare le loro piume verdi,
o turchine, o nere porporine a riflessi dorati.
</p>

<p>
Gli animali invece mancavano ed anche i quadrumani,
di solito numerosi sulle sponde dell’Orenoco,
non facevano udire le loro grida discordi. Solamente
una coppia di <i>saiminé</i>, o scimmie scoiattolo, saltellavano
fra i rami d’una <i>lantana camara</i>, gentile arbusto
rampicante carico di graziosi fiori variopinti.
</p>

<p>
— È un luogo tranquillo, — disse Alonzo.
</p>

<p>
— E sicuro, — aggiunse il dottore. — Questa
savana tremante impedirà ai misteriosi indiani, che si
ostinano a perseguitarci, di sorprenderci.
</p>

<p>
— A te, Yaruri, — disse don Raffaele. — Affidiamoci
all’uomo dei boschi.
</p>

<p>
— Prima di tutto pensiamo al canotto, — rispose
l’indiano. — Ecco là un grosso bambù che fa per noi.
</p>

<p>
— È grosso come una botte, — disse Alonzo. — Sarà
facile abbatterlo?
</p>

<p>
— Impossibile per un uomo bianco, ma non per un
indiano, — rispose Yaruri.
</p>

<p>
— Resisterà alla scure?
</p>

<p>
— L’arma rimbalzerebbe senza intaccarlo. Questi
bambù sono leggeri ma tenaci.
</p>

<p>
<span class="pagenum" id="Page_277">[277]</span>
</p>

<p>
— Ed allora come farai ad atterrare questo gigante?
</p>

<p>
— Lo vedrete, — rispose Yaruri.
</p>

<p>
Si mise a raccogliere dei rami morti e li accumulò
alla base del bambù, poi vi diede fuoco.
</p>

<p>
— Ecco fatto, — disse. — Il legno si consumerà
lentamente ed il colosso questa sera cadrà. Intanto
possiamo metterci in cerca di viveri per preparare le
nostre provviste di viaggio.
</p>

<p>
— Non so dove ne troverai, — disse Alonzo. — Non
vedo che uccelli.
</p>

<p>
— La foresta ha mille risorse per l’indiano, — rispose
Yaruri. — Voi incaricatevi della selvaggina,
ed io ed il padrone penseremo a procurare il pane.
</p>

<p>
— Quello dei palmizi forse?
</p>

<p>
— No, il <i>manioca</i>, — rispose Yaruri.
</p>

<p>
— Ma speri di trovarne qui? — chiese don Raffaele,
con tono incredulo.
</p>

<p>
— Qui no, ma presso la cascata sì. Un tempo vi
sorgeva una missione di padri bianchi e so che gl’indiani
vanno ancora a raccogliere la <i>manioca</i>.
</p>

<p>
— Verremo con te, — disse Alonzo. — Sono curioso
di vedere questa pianta e di assistere alla preparazione
della farina.
</p>

<p>
— Ma non abbiamo nè un <i>colubro</i>, nè uno staccio, nè
una piastra di ferro per cucinarla, — disse il dottore.
</p>

<p>
<span class="pagenum" id="Page_278">[278]</span>
</p>

<p>
— Yaruri avrà tutto, — rispose l’indiano. — In
cammino.
</p>

<p>
— Ma io ho fame, — disse Alonzo. — La foresta
non potrebbe regalare qualche cosa all’indiano?
</p>

<p>
Yaruri gettò intorno un rapido sguardo, poi prese
una fiaschetta che il dottore portava appesa alla cintola,
dicendo:
</p>

<p>
— La foresta vi offre del latte.
</p>

<p>
— Hai scorto qualche mucca? — chiese Alonzo,
ridendo.
</p>

<p>
Yaruri non rispose, ma s’avvicinò ad un grande
albero col tronco liscio, alto dai venticinque ai trenta
metri, colla corteccia rossastra e coi rami carichi di
frutta rotonde, grosse come aranci e giallastre.
</p>

<p>
— La <i>mimosops balata</i>, — disse il dottore. — Avremo
del buon latte che nulla avrà da invidiare a
quello delle mucche.
</p>

<p>
L’indiano aveva estratto il coltello e fatta sul tronco
di quell’albero una profonda incisione. Tosto un getto
di succo lattiginoso zampillò, cadendo entro la fiaschetta
del dottore.
</p>

<p>
— A voi, — disse l’indiano, porgendola ad Alonzo. — Bevete.
</p>

<p>
Il giovanotto, dopo una breve esitazione, mandò giù
due o tre sorsi.
</p>

<p>
<span class="pagenum" id="Page_279">[279]</span>
</p>

<p>
— Ma è vero latte! — esclamò. — Foresta benefica!...
Si sono mai veduti degli alberi surrogare le
bovine?
</p>

<p>
— Bevete, o il succo sfuggirà tutto, — disse l’indiano.
</p>

<p>
Alonzo vuotò la fiaschetta, poi bevettero il piantatore,
Velasco e ultimo Yaruri.
</p>

<p>
— Ora in marcia, — disse questi.
</p>

<p>
Rinvigoriti da quel latte, si misero in cammino costeggiando
la savana tremante e oltrepassata la lunga
lingua di terra che la divideva dal fiume, guadagnarono
la grande foresta che si estendeva lungo la
cateratta.
</p>

<p>
Yaruri s’arrestò alcuni istanti per orientarsi, poi
condusse i suoi compagni nel folto della selva e s’arrestò
sul limite d’una radura, in mezzo alla quale si
vedevano ancora sorgere gli avanzi di alcune capanne.
</p>

<p>
Tutto all’intorno il terreno era diboscato per un
grande tratto e portava ancora traccie di coltivazione.
Qua e là crescevano alberi di cocco, ma ormai mezzi
selvatici; banani già carichi di frutta deliziose e profumate;
piante di <i>batolo</i> le cui foglie, messe in infusione,
calmano le febbri, piante di tabacco che un
tempo dovevano aver servito alla missione; aranci,
cedri, mangli che si curvavano sotto il peso dei loro
frutti che sono eccellenti e succosi ma impregnati d’un
<span class="pagenum" id="Page_280">[280]</span>
legger sapore di terebintina, qualche albero di cacao
e qualche pianta di caffè, ma ormai semi-infruttifera
per mancanza di cure.
</p>

<p>
Yaruri però non si curava di quelle piante. Egli
mosse diritto verso certe pianticelle, sollevò rapidamente
la terra ed estrasse un grosso bulbo somigliante
ad una patata, esclamando:
</p>

<p>
— La <i>manioca</i>!... Il pane è assicurato.
</p>

<p>
— È buona questa <i>manioca</i>? — chiese Alonzo.
</p>

<p>
— Eccellente, — rispose il dottore.
</p>

<p>
— Assaggiamola.
</p>

<p>
— Sei pazzo! — esclamò Velasco. — Se la mangi
così morrai.
</p>

<p>
Alonzo lo guardò con stupore.
</p>

<p>
— Ma contengono del veleno questi bulbi?
</p>

<p>
— E potente, giovanotto mio. Basta una piccola
dose del succo di questi tuberi per produrre vomiti,
convulsioni, gonfiezza del corpo e quindi la morte.
</p>

<p>
— Ma come si mangiano adunque?
</p>

<p>
— I bulbi devono prima subire una speciale preparazione
per sbarazzarli del succo velenoso. Vedrai
Yaruri all’opera.
</p>

<p>
— Tutti gl’indiani sanno prepararli?
</p>

<p>
— Tutti, e nell’America del Sud si fa un consumo
enorme di <i>cassava</i> e di <i>cuac</i>.
</p>

<p>
<span class="pagenum" id="Page_283">[283]</span>
</p>

<p>
— Cosa sono la <i>cassava</i> e il <i>cuac</i>?
</p>

<p>
— Te lo dirò poi. Al lavoro.
</p>

<p>
L’indiano continuava a scavare aiutandosi col suo
largo coltello e accumulava i bulbi. Don Raffaele ed
il dottore si accomodarono per terra, si misero a pelarli,
poi a tagliarli in fette sottili.
</p>

<p>
— Sarebbe necessaria una raspa, — disse il dottore
ad Alonzo, — ma in mancanza di questa faremo
col coltello.
</p>

<p>
— Posso aiutarvi?
</p>

<p>
— Sì, ma bada a non ferirti, poichè una scalfittura
fatta con un coltello bagnato nel succo di questi tuberi
produce la morte.
</p>

<p>
— Agirò con prudenza, dottore. Ma non vi è alcun
antidoto per questo veleno?
</p>

<p>
— Sì, uno solo, il succo della <i>rundiroba cardifolia</i>,
ma non ho veduto nessuna di queste piante in questa
foresta.
</p>

<p>
Yaruri aveva terminata la raccolta e si era seduto
dinanzi ad un ammasso di foglie che aveva prese
nella foresta. Erano di palme <i>murumurò</i>, adoperate
dagli indiani per fabbricare delle stuoie finissime.
</p>

<p>
L’indiano le intrecciava rapidamente formando una
specie di budello lungo e grosso come la coscia d’un
uomo.
</p>

<p>
<span class="pagenum" id="Page_284">[284]</span>
</p>

<p>
— Cosa intreccia? — chiese Alonzo al dottore.
</p>

<p>
— Prepara il <i>colubro</i>, — rispose questi.
</p>

<p>
— Ma a cosa servirà quel budello? A fare dei
salami forse?...
</p>

<p>
— A sbarazzare la <i>manioca</i> del veleno. Affrettiamoci,
chè Yaruri ha quasi terminato.
</p>

<p>
Mezz’ora dopo l’indiano sospendeva il <i>colubro</i>, che
era lungo due metri, al ramo d’un albero e lo riempiva,
a tutta forza, in modo da farlo quasi scoppiare,
di pezzi di manioca. Ciò fatto si mise a comprimerlo
cominciando dall’estremità superiore, facendo schizzare,
attraverso i pori delle foglie, un succo lattiginoso.
Era il veleno.
</p>

<p>
Spremuta per bene quella polpa farinacea, di colore
giallastro, l’indiano vuotò il <i>colubro</i> e ripetè l’operazione
con tutta l’altra, aiutato dal piantatore e anche
da Velasco.
</p>

<p>
— È mangiabile ora? — chiese Alonzo che seguiva
attentamente quel lavoro.
</p>

<p>
— Non ancora, — rispose il dottore. — La <i>manioca</i>
non s’e sbarazzata del tutto del veleno e potrebbe
ancora procurarti la morte.
</p>

<p>
— Cosa richiede ancora prima di venire adoperata?
</p>

<p>
— Innanzi tutto uno staccio per sbarazzare queste
fecole dei filamenti che contengono.
</p>

<p>
<span class="pagenum" id="Page_285">[285]</span>
</p>

<p>
-Ma noi non lo possediamo.
</p>

<p>
— S’incaricherà Yaruri di fabbricarlo colle fibre
dei cocchi.
</p>

<p>
— E poi?
</p>

<p>
— Poi Yaruri con dell’argilla fabbricherà un piatto,
non possedendo noi alcuna piastra di ferro. Stenderà
la <i>manioca</i> su quel piatto e la lascierà seccarsi a
lento fuoco per far sparire gli ultimi residui di veleno.
Si potrebbe farne anche a meno però della
piastra, poichè lasciando la manioca un paio di giorni
all’aria libera, perde egualmente le sue proprietà velenose.
</p>

<p>
— E perchè?
</p>

<p>
— Pel semplice motivo che il veleno della <i>manioca</i>
si volatilizza al pari dell’acido cianidrico. La farina ottenuta
si chiama <i>cuac</i> e si mette in commercio entro
barili ove si conserva benissimo per lungo tempo.
</p>

<p>
— E le <i>cassava</i> cosa sono?
</p>

<p>
— Sono le galette fatte colla farina di <i>manioca</i>.
</p>

<p>
— È vero, dottore, che questi tuberi sono molto
nutritivi?
</p>

<p>
— Basta mezzo chilogramma di <i>cassava</i> per nutrire
ed abbondantemente un uomo per ventiquattro ore.
</p>

<p>
— Allora noi abbiamo qui....
</p>

<p>
— Tanto <i>cuac</i> da vivere un mese.
</p>

<p>
<span class="pagenum" id="Page_286">[286]</span>
</p>

<p>
In quell’istante verso la savana tremante echeggiò
uno schianto formidabile.
</p>

<p>
— Cosa succede? — chiese Alonzo afferrando il
fucile.
</p>

<p>
— È il bambù che è caduto, — rispose il dottore. — Fra
due giorni avremo anche un canotto.
</p>

<div class="chapter">
<p><span class="pagenum" id="Page_287">[287]</span></p>

<h2 id="cap20">XX.
<span class="smaller">La prima minaccia dei figli del sole.</span></h2>
</div>

<p>
Nei giorni seguenti l’indiano ed i tre uomini bianchi,
che avevano fretta di partire, non perdettero tempo.
</p>

<p>
Caduto il gigantesco bambù, che era stato consumato
dal fuoco alla base, Yaruri in breve tempo ne
ricavò un canotto lungo dieci metri, largo quasi un
metro e mezzo, leggero sì ma solidissimo. Non possedendo
remi, i quali erano andati perduti nel naufragio
della scialuppa, l’indiano fabbricò otto paia di <i>tacarì</i>,
ossia di lunghe pagaie, non essendo gli uomini bianchi
abituati ad adoperare quelle corte usate dagli indiani.
</p>

<p>
Don Raffaele intanto aveva preparato il <i>cuac</i> che
poi trasformò in <i>cassava</i>, mentre il dottore ed Alonzo
seccarono a lento fuoco una rispettabile provvista di
<span class="pagenum" id="Page_288">[288]</span>
pesci, raja spinose, piraia, pemecrù, storioni, traira e
cascudo.
</p>

<p>
Sette giorni dopo il naufragio della scialuppa, tutto
era pronto per la partenza.
</p>

<p>
Imbarcarono i viveri accomodandoli a prua ed a
poppa per meglio equilibrare il canotto e la mattina
del settimo giorno lasciavano le sponde della savana
tremante, salendo, senza incidenti, la cateratta.
</p>

<p>
Il canotto si comportava bene. Era molto più leggero
della scialuppa e scivolava sull’acqua con poca
forza. Due remi erano sufficienti per farlo avanzare
con una rapidità di quattro miglia all’ora, permettendo
ai naviganti in tale modo di scambiarsi.
</p>

<p>
Due giorni dopo giungevano alla foce del Vichada
o Vicciada, fiume grossissimo che scende da ponente,
un tempo conosciuto dai gesuiti che nei loro primi
tempi avevano radunato su quelle sponde delle borgate
d’indiani Salivi, ma poi dimenticato. Sbocca quasi di
fronte al Tépapuc, affluente che nasce invece nelle pianure
d’oriente.
</p>

<p>
È colà che l’Orenoco cambia nome, prendendo quello
di Athiele, nome dato, a quanto sembra, dagli indiani
Ascaqui e Catupli.
</p>

<p>
S’arrestarono qualche giorno per provvedersi di carne
fresca, abbattendo alcuni formichieri che avevano sorpresi
<span class="pagenum" id="Page_291">[291]</span>
presso un formicaio di termiti, poi proseguirono
il viaggio passando dinanzi la foce del Zuma, affluente
di sinistra e quindi a quella del Guaaviari chiamati
anche Attavapa, uno dei più grossi che ha la sorgente
presso Quito e che per lungo tempo fu creduto il tronco
principale dell’Orenoco.
</p>

<p>
Dopo una nuova fermata per riposarsi, essendo sfiniti
dal duro esercizio del remo, oltrepassavano le foci
dell’Inirida, affluente pure di sinistra, poi dell’Atalapo
che pare comunichi col Rio Gruainini, affluente del Cassiquari,
e undici giorni più tardi, dopo d’aver attraversato
regioni deserte e assolutamente selvagge, giungevano
all’imboccatura del Venituari, il fiume che doveva
condurli alla tanto sospirata Città dell’oro.
</p>

<p>
Nello scorgere le acque di quel fiume che si scaricavano
nell’Orenoco con grande furia, Yaruri, per la
prima volta, pronunciò il nome di Yopi.
</p>

<p>
— La vita d’Yopi è mia! — esclamò egli, con accento
intraducibile.
</p>

<p>
Poi spinse il canotto verso la sponda, lo arenò profondamente
su di un banco di sabbia, abbandonò i
remi, incrociò le braccia sul petto e guardando fisso
fisso don Raffaele con due occhi che lampeggiavano,
disse:
</p>

<p>
— Parliamo, padrone.
</p>

<p>
<span class="pagenum" id="Page_292">[292]</span>
</p>

<p>
— Cosa vuoi dire? — chiese il piantatore, un po’
sorpreso da quell’esordio inaspettato.
</p>

<p>
— Io ho mantenuto fedelmente parola e ti ho
condotto sulla via che conduce a quella famosa città
dell’oro che i tuoi compatriotti, da secoli, invano cercano.
Io tradisco la mia tribù, tradisco il segreto da
tanti anni celato agli uomini della tua razza; forse io
sarò il distruttore dei miei fratelli, dei figli di quegli
uomini che scesero dalle lontane regioni ove il sole
tramonta per sfuggire all’oppressione degli uomini
bianchi, e tutto questo per vendicarmi di Yopi. Ora
esigo da te, padrone per oggi, ma non domani perchè
sono indiano libero, che mi aiuti nella mia vendetta.
</p>

<p>
— Parla, Yaruri, — disse don Raffaele.
</p>

<p>
— Sei sempre risoluto a seguirmi?
</p>

<p>
— Sempre.
</p>

<p>
— E ad aiutarmi nella rivendicazione dei miei diritti?
</p>

<p>
— E quali sono?
</p>

<p>
— Diventare capo supremo dei figli del sole, innanzi
a tutto.
</p>

<p>
— Noi ti aiuteremo nel limite delle nostre forze.
</p>

<p>
— Ed a uccidere Yopi.
</p>

<p>
— Questo è affare tuo e noi di ciò non c’immischieremo.
</p>

<p>
L’indiano parve sorpreso da quella risposta, ma dopo
alcuni istanti di riflessione, disse:
</p>

<p>
<span class="pagenum" id="Page_293">[293]</span>
</p>

<p>
— Forse hai ragione. Quando sarò capo supremo
della tribù, penserò io a vendicarmi.
</p>

<p>
— Ora lascia parlare me, — disse don Raffaele.
</p>

<p>
— Gli orecchi di Yaruri ti ascoltano.
</p>

<p>
— È numerosa la tribù dei figli del sole?
</p>

<p>
— Conta parecchie migliaia d’indiani ed è alleata
ad altre tribù pure numerose.
</p>

<p>
— E basteremo noi a vincere tanti indiani?
</p>

<p>
Un sorriso sfiorò le labbra di Yaruri.
</p>

<p>
— Ho dei partigiani fra i Cassipagotti, — disse
poi. — I figli del sole non conoscono le armi da fuoco
e calcolo sul tuono che producono per ispaventarli.
</p>

<p>
— Allora conta su di noi.
</p>

<p>
— Ho la tua parola?
</p>

<p>
— L’hai.
</p>

<p>
— Sta bene. Yopi è mio!... Partiamo!...
</p>

<p>
— Quanti giorni sono necessari per giungere a
Manoa?
</p>

<p>
— Quattro.
</p>

<p>
— Sempre salendo il fiume?
</p>

<p>
— No, fra due giorni l’abbandoneremo e marceremo
attraverso le montagne. Si potrebbe salirlo più oltre,
ma non è prudente. Partiamo!...
</p>

<p>
Tornarono a riprendere i remi e si misero a salire
il fiume che scendeva fra due sponde coperte da grandi
<span class="pagenum" id="Page_294">[294]</span>
foreste di palme d’ogni specie, le quali erano unite
così strettamente, da non lasciar passare nemmeno un
uomo. Quel fiume pareva che fosse assolutamente deserto.
Non si vedeva alcuna capanna sorgere su quelle
rive, nè alcun canotto ormeggiato. Perfino gli uccelli
erano radi e le scimmie mancavano affatto.
</p>

<p>
Verso le due, Yaruri additò la vetta di alcune montagne
che si elevavano sulla sponda destra. Erano tre,
assai acuminate, irte di foreste fino a metà e più oltre
assolutamente aride.
</p>

<p>
— Manoa è là!... — diss’egli.
</p>

<p>
Ma nel pronunciare quelle parole, la voce gli tremava.
Forse la sua coscienza ribellavasi contro la sua
volontà, ed aveva esitato a tradire a quegli stranieri
il segreto, così ben mantenuto per tre secoli dai suoi
compatriotti.
</p>

<p>
Verso sera approdavano dinanzi ad una savana tremante
che era divisa dal fiume da una lingua di terra
larga pochi passi. Quasi nel medesimo tempo, fra gli
alberi che costeggiavano la savana, si udì un grido
stridulo. Yaruri trasalì.
</p>

<p>
— Cos’è? — chiese don Raffaele. — Un segnale
forse?
</p>

<p>
— Un uccello che abita questi boschi, — rispose
Yaruri.
</p>

<p>
<span class="pagenum" id="Page_295">[295]</span>
</p>

<p>
— Ne sei certo?
</p>

<p>
— Non m’inganno.
</p>

<p>
Cenarono con un po’ di cassava ed un pezzo di selvaggina
cucinata al mattino, non osando accendere il
fuoco, poi si coricarono sotto la cupa ombra d’una
palma <i>jupatà</i>, sotto la guardia dell’indiano, a cui spettava
il primo quarto.
</p>

<p>
Non era trascorsa un’ora che il grido poco prima
udito si ripetè, ma meno acuto e molto più vicino.
</p>

<p>
Yaruri si era alzato tenendo in pugno la carabina
del piantatore. Diede uno sguardo ai compagni che
dormivano tranquillamente, poi s’avanzò sulla lingua
di terra e si arrestò dinanzi ad una <i>cuiera</i>, enorme
pianta da zucche che ha foglie larghe e numerose, i
rami sempre coperti da piante parassite, il tronco seppellito
sotto un ammasso di muschi e che produce delle
frutta lucenti, d’un verde pallido, di forma sferica,
grosse come un popone, contenenti una polpa bianchiccia
e molle. Quelle zucche, tagliate per metà, vuotate
e seccate, servono agli indiani da recipienti e da
piatti.
</p>

<p>
Sotto l’ombra di quella gigantesca pianta, stava un
indiano di alta statura, col viso e il petto tatuato, colla
fronte cinta da una pezzuola rossa come un tempo
usavano gli Inchi del Perù e coi fianchi coperti da un
<span class="pagenum" id="Page_296">[296]</span>
sottanino pure di stoffa rossa. Era armato d’una cerbottana,
ma l’aveva deposta ai proprii piedi, come per
dimostrare le sue pacifiche intenzioni.
</p>

<p>
Nel vederlo, Yaruri si era fermato mormorando:
</p>

<p>
— Tu, Sipana?
</p>

<p>
— Io, Yaruri, — rispose l’indiano. — Avevi udito
il segnale?
</p>

<p>
— Sì, — rispose Yaruri con voce cupa.
</p>

<p>
— T’aspettavo da sette giorni.
</p>

<p>
— Come sapevi che io stavo per ritornare?
</p>

<p>
— Degli uomini fedeli t’avevano veduto cogli uomini
bianchi.
</p>

<p>
— Erano quelli che ci affondarono la scialuppa?
</p>

<p>
— Sì.
</p>

<p>
— Chi sono?
</p>

<p>
— Cosa t’importa?... Sono indiani che non tradiscono
la loro tribù.
</p>

<p>
— Ah! — fe’ Yaruri coi denti stretti. — E tu,
cosa vuoi?... Perchè mi hai chiamato?... Chi è che ti
ha mandato?...
</p>

<p>
— Yopi.
</p>

<p>
— Lui!... — esclamò l’indiano con voce rauca.
</p>

<p>
— Sì, Yopi.
</p>

<p>
— E cosa vuole da me?
</p>

<p>
— T’invita a ritornare nell’Orenoco.
</p>

<p>
<span class="pagenum" id="Page_299">[299]</span>
</p>

<p>
— Io!... Mai!... Mi occorre la vita di Yopi!...
</p>

<p>
— Yaruri, — disse l’indiano con tono grave. — Sei
un Cassipagotto, alleato degli Eperomeri, un figlio
dei discendenti del sole come me e come tutti quelli
delle nostre tribù.
</p>

<p>
— Non lo sono più: sono un indiano senza tribù.
</p>

<p>
— Yaruri, tu tradisci la patria.
</p>

<p>
— Yaruri non ha più patria.
</p>

<p>
— Tradisci il segreto secolare.
</p>

<p>
— Ma mi vendico di Yopi.
</p>

<p>
— Yaruri, noi siamo potenti.
</p>

<p>
— E gli uomini bianchi sono più potenti di voi.
</p>

<p>
— Non hai più partigiani.
</p>

<p>
— Tu menti.
</p>

<p>
— No, perchè nessuno avvicinerà un traditore.
</p>

<p>
— Non importa: ho con me gli uomini bianchi.
</p>

<p>
— Yaruri, ritorna, e Yopi promette di lasciarti andare
libero.
</p>

<p>
— Mai!...
</p>

<p>
— Ti farai uccidere.
</p>

<p>
— Ma prima ucciderò Yopi.
</p>

<p>
— Vuoi la guerra?
</p>

<p>
— Sì, la voglio.
</p>

<p>
— Sventura a te ed agli uomini bianchi!
</p>

<p>
L’Eperomero raccolse la cerbottana, si cacciò in
<span class="pagenum" id="Page_300">[300]</span>
mezzo ai rami d’una <i>cuiera</i> e sparve nel vicino bosco.
Yaruri rimase immobile alcuni minuti, assorto in profondi
pensieri, poi ritornò lentamente all’accampamento
e si sdraiò a fianco degli uomini bianchi, mormorando:
</p>

<p>
— Yaruri non ha più patria: l’indiano che odia non
ha che la vendetta!...
</p>

<p>
Quando Alonzo lo surrogò nel quarto di guardia,
l’indiano tacque sul colloquio avuto con quel primo
nemico, ma lo consigliò a vegliare attentamente.
</p>

<p>
L’alba spuntò senza che nulla fosse avvenuto. Yaruri,
che aveva nascosto anche a don Raffaele l’incontro fatto,
diede il segnale della partenza prima del solito. Voleva
guadagnare via prima che i suoi compatrioti si
preparassero alla difesa? Era probabile?
</p>

<p>
Il fiume era sempre disabitato, ma le sue sponde
erano coperte, come prima, di boschi interminabili. Di
tratto in tratto erano interrotte da immense savane
tremanti, entro le quali si vedevano apparire dei lunghi
serpenti d’acqua.
</p>

<p>
Navigavano da quattro ore, quando verso l’alto corso
del fiume udirono dei tanfi formidabili.
</p>

<p>
— Oh! — esclamò Alonzo. — Cos’è questo fragore?
Che vi siano delle centinaia di coccodrilli lassù?...
</p>

<p>
— Dei caimani che fanno questo baccano!... — esclamò
don Raffaele. — Io ne dubito.
</p>

<p>
<span class="pagenum" id="Page_301">[301]</span>
</p>

<p>
— Cosa volete che sia, cugino?
</p>

<p>
— Non lo so. Cosa credi che sia, Yaruri?
</p>

<p>
L’indiano non rispose; egli scrutava, con sguardo
inquieto, le acque del fiume.
</p>

<p>
— Ebbene? — gli chiese il piantatore, dopo alcuni
istanti. — Hai finite le tue osservazioni, Yaruri?
</p>

<p>
— Sì, — rispose l’indiano con voce sorda.
</p>

<p>
— E cos’hai notato?
</p>

<p>
— Che la corrente è diventata meno rapida.
</p>

<p>
— Oh! — esclamarono tutti.
</p>

<p>
— Sì, — ripetè Yaruri.
</p>

<p>
— E da che cosa credi che provenga ciò? — chiese
il dottore.
</p>

<p>
— Ciò indica che nel fiume sono stati gettati degli
ostacoli?
</p>

<p>
— Ma quali?
</p>

<p>
— Lo sapremo presto; avanti!
</p>

<p>
Ripresero i remi e si misero ad arrancare con lena,
curiosi di sapere quali ostacoli ingombravano il fiume.
</p>

<p>
Intanto i tonfi continuavano ad echeggiare verso l’alto
corso. Pareva che delle masse enormi precipitassero in
acqua.
</p>

<p>
Il piantatore ed i suoi compagni cominciavano a diventare
inquieti; anche Yaruri era diventato cupo ed
i suoi occhi tradivano le sue apprensioni.
</p>

<p>
<span class="pagenum" id="Page_302">[302]</span>
</p>

<p>
Superata una curva del fiume, il canotto si trovò
dinanzi ad un enorme numero di tronchi d’albero che
occupavano tutta la larghezza compresa fra le due
sponde.
</p>

<p>
Dei grossi pali, piantati nel letto del fiume, li trattenevano;
per di più i loro rami s’intrecciavano fra
di loro, impedendo, a quell’ammasso galleggiante, di
separarsi.
</p>

<p>
— È una foresta intera caduta in acqua, — disse
Alonzo.
</p>

<p>
— Caduta! — disse Velasco. — Precipitata nel
fiume dai nemici per impedirci il passo, vuoi dire.
</p>

<p>
— Dagl’indiani che ci precedono?
</p>

<p>
— E dai loro compatriotti, poichè questo lavoro
non può essere stato fatto che da qualche centinaio
d’uomini, — disse don Raffaele. — La nostra navigazione,
amici miei, è terminata.
</p>

<p>
— Non credi che si possa aprirci il passo?
</p>

<p>
— No, Alonzo. Perderemmo una e forse due settimane,
è vero, Yaruri?
</p>

<p>
— Sì, padrone, — rispose l’indiano. — Senza contare
poi che avremmo addosso i nemici.
</p>

<p>
— Allora bisogna sbarcare.
</p>

<p>
— No, padrone.
</p>

<p>
— Dove troverai un passaggio?
</p>

<p>
<span class="pagenum" id="Page_303">[303]</span>
</p>

<p>
— Attraverso le savane.
</p>

<p>
— Ci sarà acqua sufficiente?
</p>

<p>
— Sì.
</p>

<p>
— Conosci la via?
</p>

<p>
— Un indiano sa trovarla sempre.
</p>

<p>
— Da qual parte deviamo?
</p>

<p>
— Bisogna ritornare.
</p>

<p>
— Ritorniamo.
</p>

<p>
Volsero la prua e ridiscesero il Venitauri a grande
velocità, senza venire importunati, quantunque fossero
certi della presenza degli indiani, avendo udito poco
prima i tonfi degli alberi precipitati nel fiume.
</p>

<p>
Verso il tramonto, Yaruri spingeva il canotto in una
savana che comunicava col fiume mediante un canale
aperto sulla sponda destra.
</p>

<div class="chapter">
<p><span class="pagenum" id="Page_304">[304]</span></p>

<h2 id="cap21">XXI.
<span class="smaller">L’incantatore di serpenti.</span></h2>
</div>

<p>
Quella savana tremante si estendeva verso il sud
per un tratto immenso, fin presso il limite d’un’alta
catena di montagne che si rizzava ad oriente.
</p>

<p>
Le acque di quella palude senza fondo erano nerastre,
ma non tramandavano alcun odore sgradevole,
non nascendo su quei pantani alcuna pianta palustre.
</p>

<p>
Un silenzio assoluto regnava su quella savana. Talvolta
però, si udivano dei gorgoglii sommessi e si vedevano
emergere e sparire rapidamente dei grossi serpenti
d’acqua.
</p>

<p>
— Badate di non cadere, — disse Yaruri, nel momento
che uscivano dal canale. — Chi s’immerge è uomo
perduto.
</p>

<p>
— Quale rotta teniamo? — chiese don Raffaele.
</p>

<p>
<span class="pagenum" id="Page_307">[307]</span>
</p>

<p>
L’indiano additò la vetta d’un’alta montagna, che si
distingueva nettamente sul fondo del cielo illuminato
dalla luna.
</p>

<p>
— Là, — disse, — dietro quel colosso, si nasconde
la Città dell’Oro.
</p>

<p>
Quante ore dovremo navigare, prima di giungervi?
</p>

<p>
— Domani, all’alba, toccheremo terra, se resisterete.
</p>

<p>
— Non lascieremo i remi.
</p>

<p>
— Allora domani sera giungeremo a Manoa.
</p>

<p>
— Ecco una parola che fa battere il cuore! — esclamò
Alonzo. — E tu ci assicuri che vi è molto
oro in quella città.
</p>

<p>
— Tetti d’oro, colonne d’oro e palazzi che possono
rivaleggiare coi vostri, — disse l’indiano con orgoglio.
</p>

<p>
— Ti credo, Yaruri, — disse il dottore. — Gli
antichi peruviani, all’epoca della scoperta dell’America,
costruivano i loro palazzi e le loro fortezze meglio
degli europei.
</p>

<p>
— Sembra incredibile, dottore.
</p>

<p>
— Eppure è vero, Alonzo. Gli spagnuoli trovarono
delle costruzioni da rimanere sbalorditi e delle fortezze
che se fossero state difese da bravi soldati, i conquistatori
mai avrebbero potuto avere nelle loro mani.
Sappi che la fortezza di Cusco era fabbricata con pietre
<span class="pagenum" id="Page_308">[308]</span>
così enormi da far stupire, eppure gl’Inchi non possedevano
nè carrette adatte, nè macchine, nè animali
da poter trasportare e sollevare quei massi. Nota poi
che quella fortezza era assai elevata.
</p>

<p>
— Erano adunque valenti costruttori.
</p>

<p>
— Insuperabili. Figurati che l’imperatore Virachoca
fece fabbricare un canale profondo dodici piedi
e lungo quasi cinquecento chilometri, attraverso a montagne,
a rocce, a paludi, ad ostacoli d’ogni specie.
Questo può bastarti per aver un’idea della bravura di
quel popolo, che i nostri compatrioti chiamavano selvaggi!...
</p>

<p>
— E fabbricavano anche palazzi grandiosi?
</p>

<p>
— Sì, e meglio degli europei. Avevano delle sale
che contenevano perfino tremila persone e le abitazioni
dei grandi erano tutte costruite di pietra viva, accuratamente
levigata e unita con un cemento speciale.
Si dice che quei palazzi parevano fatti di getto, poichè
non si scorgeva su di loro alcuna commessura.
</p>

<p>
— Ditemi, dottore, possedevano grande copia d’oro
gli Inchi?
</p>

<p>
— Ti dirò che oltre possedere tutto il vasellame
d’oro, gl’imperatori avevano dei giardini le cui piante
erano tutte d’oro, cominciando dalle radici. Avevano
dei tratti di terra coltivati a mais ed ogni pianta era
<span class="pagenum" id="Page_309">[309]</span>
fabbricata di quel prezioso metallo: le radici, le foglie,
i fiori, le pannocchie e perfino le barbe. Nei palazzi
degli imperatori poi, le vasche dei bagni erano d’oro
e d’argento, i tetti erano coperti di lastre di quei metalli
e così pure le colonne.
</p>

<p>
— Quale magnificenza!... E che sia vero quello che
mi raccontate?
</p>

<p>
— Tutti gli storici spagnuoli che facevano parte
delle bande conquistatrici degli Almagro e dei Pizzarro,
lo hanno constatato. Acosta, Garcilasso e parecchi altri,
ci lasciarono descrizioni stupefacenti della ricchezza
degli Inchi.
</p>

<p>
— E credete che a Manoa possiamo trovare simili
tesori?
</p>

<p>
— Io sono fermamente convinto che quegli abitanti
posseggano ancora grande parte delle ricchezze degli
Inchi.
</p>

<p>
— Fra poco lo sapremo; — disse don Raffaele. — La
montagna non è più tanto lontana. Animo, amici!
Sono impaziente di vedere quella famosa Città dell’Oro.
</p>

<p>
Il canotto, spinto innanzi alacremente, volava sulle
tranquille acque della savana tremante. Alle tre del
mattino mezza palude era stata già attraversata ed il
picco gigantesco, che serviva di guida ai naviganti,
era perfettamente visibile.
</p>

<p>
<span class="pagenum" id="Page_310">[310]</span>
</p>

<p>
Stavano per lasciare i remi, volendo riposare alcuni
minuti, quando ai piedi della montagna, fra le cupe
selve che la attorniavano, si scorsero parecchi punti
luminosi.
</p>

<p>
Yaruri emise una sorda imprecazione.
</p>

<p>
— Cosa vogliono significare quei falò? — chiese
don Raffaele, volgendosi verso l’indiano.
</p>

<p>
— Sono segnali, — rispose questi.
</p>

<p>
— Fatti a chi?
</p>

<p>
— Alle tribù vicine.
</p>

<p>
— Per radunarle e gettarle contro di noi?
</p>

<p>
— Sì.
</p>

<p>
— Potremo vincerle?
</p>

<p>
— Conto sull’effetto che produrranno le vostre
armi; ma....
</p>

<p>
— Dimmi tutto.
</p>

<p>
— Sarà meglio evitare un incontro ed entrare in
Manoa di sorpresa.
</p>

<p>
— Puoi condurci senza farci incontrare quei nemici?
</p>

<p>
— Lo spero.
</p>

<p>
— In qual modo?
</p>

<p>
— Attraversando la selva.
</p>

<p>
— È pericolosa?
</p>

<p>
— Sì, pei serpenti che l’abitano; ma noi passeremo.
</p>

<p>
— Che specie di serpenti sono?
</p>

<p>
<span class="pagenum" id="Page_311">[311]</span>
</p>

<p>
— <i>Urutù</i>, il cui morso produce la paralisi del membro
offeso; <i>cobra cipo</i> o serpenti liane; <i>ay-ay</i> che uccidono
in meno d’un secondo; <i>bociniga</i> o serpenti a sonagli
che dànno la morte senza rimedio; poi serpenti
corallo, serpenti cacciatori colla pelle tigrata ed altri
ancora.
</p>

<p>
— Mille tuoni! — e tu vuoi affrontarli?...
</p>

<p>
— Sì, padrone.
</p>

<p>
— Ma non avremo fatto mille passi che tutti e
quattro saremo morti.
</p>

<p>
Un sorriso sfiorò le labbra dell’indiano.
</p>

<p>
— Yaruri sa comandare ai serpenti: li radunerò
tutti, poi li condurrò con me a Manoa.
</p>

<p>
— I serpenti! — esclamò Alonzo.
</p>

<p>
— Sì.
</p>

<p>
— Comprendo, — disse il dottore. — Tu sei un
incantatore di serpenti.
</p>

<p>
— È vero, — rispose l’indiano.
</p>

<p>
— Ma se ci mordono? — chiese don Raffaele.
</p>

<p>
— Non ti toccheranno, padrone, e poi non vi è forse
il <i>calupo diavolo</i>? Tu sai che i semi di quella pianta
sono uno specifico contro il morso dei serpenti.
</p>

<p>
— Che uomo! — mormorò Alonzo. — Vedremo
come finirà quest’avventura.
</p>

<p>
Si rimisero ad arrancare con nuova lena, volendo
<span class="pagenum" id="Page_312">[312]</span>
giungere ai piedi della montagna prima dell’alba. I
falò si erano spenti, però dalla parte opposta della savana
si erano veduti brillare altri punti luminosi, ma
ad una grande distanza.
</p>

<p>
Verso le otto del mattino la traversata della savana
era compiuta ed i viaggiatori sbarcavano su di una
sponda coperta di grandi boscaglie, le quali si spingevano
fino alla base della montagna, diramandosi poi
verso altri monti che si scorgevano più oltre.
</p>

<p>
Rassicurati dal silenzio che regnava sotto quegli
alberi, dormirono alcune ore, poi Yaruri diede il segnale
della partenza.
</p>

<p>
Mentre i compagni dormivano, aveva tagliato un
giovane bambù ed aveva fabbricato una specie di
flauto lungo cinquanta centimetri.
</p>

<p>
— Guardatevi intorno, — diss’egli. — Potete schiacciare
qualche serpente e farvi mordere.
</p>

<p>
— Ma non li chiami a te? — disse don Raffaele.
</p>

<p>
— Non ancora, padrone.
</p>

<p>
S’addentrarono nella foresta procedendo con precauzione
e guardando attentamente ove posavano i piedi.
Sotto quelle piante non si vedevano nè scimmie, nè
uccelli, però fra i cespugli si vedevano saltellare e
battagliare fra loro numerose coppie di galli selvatici
(<i>pipra rupicola</i>), bellissimi volatili che hanno le penne
<span class="pagenum" id="Page_315">[315]</span>
color dell’oro, adorni d’una doppia cresta di piume mobili
e di carattere assai battagliero.
</p>

<p>
Quando i viaggiatori giunsero in una piccola radura,
Yaruri s’arrestò, accostò il flauto alle labbra ed intuonò
una marcia languida, bizzarra, che aveva delle
variazioni lugubri.
</p>

<p>
Don Raffaele, Alonzo ed il dottore non fiatavano,
ma quei suoni producevano su di loro un effetto che
prima non avevano mai provato. I loro nervi certi momenti
si eccitavano e poi, tutto d’un tratto, si calmavano
e si sentivano invadere da una spossatezza inesplicabile.
</p>

<p>
— Cosa suona quell’indiavolato indiano? — diceva
Alonzo. — Provo un malessere che non so spiegare.
</p>

<p>
— Attenzione! — esclamò il dottore.
</p>

<p>
Sotto i cespugli, sotto le foglie secche degli alberi
giganti si udivano dei leggeri crepitii che s’avvicinavano
lentamente. D’improvviso apparve un serpente,
poi un altro, poi altri dieci, venti, cinquanta, cento.
</p>

<p>
Da tutte le parti della foresta accorrevano, attratti
da quella musica che doveva essere per loro irresistibile.
Si vedevano strisciare gli <i>urutù</i> striati di bianco,
con una croce sul capo; i <i>giboia</i> o boa constrictor,
lunghi dieci e perfino dodici metri e grossi come la
coscia di un uomo, ma affatto inoffensivi, anzi sono
<span class="pagenum" id="Page_316">[316]</span>
facili ad addomesticarsi e si tengono nelle case per
sbarazzarle dai sorci; i pericolosissimi <i>cobra cipo</i>,
lunghi tre metri, sottili come un cannello, colla pelle
color verde pallido; i <i>caniana</i> e i serpenti <i>ceralacca</i>,
rettili avidissimi del latte e che di notte penetrano nelle
capanne degli indiani per succhiare il seno delle donne
lattanti; i terribili <i>ay-ay</i> colla pelle nera e così velenosi
che le persone colpite hanno appena il tempo
di mandare un grido che già muoiono; i <i>bociniga</i> o
serpenti a sonagli i quali, strisciando, facevano tintinnare
i loro sonagliuzzi cornei in forma di piastre;
i serpenti cacciatori, colla pelle tigrata e che sono i
più audaci di tutti, ed i velenosissimi serpenti corallo.
</p>

<p>
Tutti quei rettili si erano fermati intorno al gruppo
formato da Yaruri e dai suoi compagni e col capo alzato,
gli occhi ardenti, ascoltavano, affascinati, quella
strana musica.
</p>

<p>
Don Raffaele, Alonzo ed il dottore, inchiodati al suolo
dal terrore, non facevano il più piccolo movimento per
tema di vedersi precipitare addosso quei battaglioni di
rettili. Yaruri invece, impassibile, tranquillo, continuava
a suonare il suo istrumento cavando delle note sempre
più languide, più affascinanti per quella turba di serpenti
più o meno velenosi.
</p>

<p>
Quando non vide uscirne altri dalle misteriose profondità
<span class="pagenum" id="Page_317">[317]</span>
della foresta, si mise in cammino passando su
un tratto di terreno lasciato libero. Vedendo che i compagni
non lo seguivano, fece a loro un gesto energico
che voleva dire:
</p>

<p>
— Venite, o siete morti!...
</p>

<p>
— Andiamo, — disse il piantatore, tergendosi il
freddo sudore che bagnavagli la fronte. — Vicini a
Yaruri, nulla abbiamo da temere.
</p>

<p>
Si misero dietro all’incantatore, il quale continuava
a suonare. Subito tutti quei serpenti a loro volta si
mossero, strisciando precipitosamente per non perdere
una sola nota di quella musica.
</p>

<p>
— Yaruri! — disse Alonzo. — I rettili ci corrono
dietro.
</p>

<p>
L’indiano fece col capo un gesto affermativo e continuò
a camminare ed a suonare.
</p>

<p>
— Mille tuoni! — esclamò don Raffaele. — Cosa
vuol fare questo dannato indiano?
</p>

<p>
— Non lo comprendete? — chiese il dottore.
</p>

<p>
— No.
</p>

<p>
— Vuole condurre l’esercito dei rettili contro Manoa.
Quali nemici possono resistere a questo formidabile
attacco?... Fuggiranno tutti, don Raffaele.
</p>

<p>
— E l’esercito ingrossa, — disse Alonzo. — Vedo
altri serpenti accorrere dalle altre parti della foresta.
</p>

<p>
<span class="pagenum" id="Page_318">[318]</span>
</p>

<p>
— Se quell’indiavolato indiano continua, giungeremo
a Manoa seguiti da migliaia di serpenti.
</p>

<p>
Intanto Yaruri continuava a marciare attraverso alla
foresta con passo rapido, senza staccare il flauto dalle
labbra.
</p>

<p>
Quell’uomo doveva possedere dei polmoni di ferro,
poichè non dimostrava stanchezza alcuna.
</p>

<p>
I serpenti continuavano ad affluire dietro di lui. Dai
cespugli e dalle foglie secche ne uscivano sempre di
nuovi, i quali si univano all’esercito strisciante fischiando
e sibilando in mille diverse guise.
</p>

<p>
Alle dieci del mattino Yaruri s’arrestò ed intuonò
un’altra marcia ben diversa dalla prima, più languida,
più debole, con delle smorzature sempre più flebili. Allora
si vide una cosa strana. Tutti quei serpenti, cinque
o seicento, pure si fermarono, si arrotolarono su loro
stessi come le gomene d’una nave, poi, a poco a poco,
abbassarono le teste e caddero in una specie di sonno
catalettico.
</p>

<p>
— Basta, — disse l’indiano, staccando il flauto dalle
labbra. — Dormono: possiamo quindi riposare anche
noi e mangiare un boccone.
</p>

<p>
— E fuggire prima che si sveglino, — disse Alonzo. — Ti
confesso che viaggiare con simili compagni, non
mi trovo bene.
</p>

<p>
<span class="pagenum" id="Page_319">[319]</span>
</p>

<p>
— Non li abbandoneremo, — rispose Yaruri. — Ci
difenderanno contro i nemici.
</p>

<p>
— Ma ti ubbidiranno?
</p>

<p>
— Sì, basta che suoni e non mi lascieranno più.
</p>

<p>
— Ma così tanto amano la musica?
</p>

<p>
— Immensamente, Alonzo, — disse il dottore.
</p>

<p>
— Che brutta sorpresa per gli abitanti di Manoa,
quando vedranno le vie della città pullulare di rettili!
</p>

<p>
— Sarà una fuga generale.
</p>

<p>
— Purchè non trovino il mezzo di respingerli, — disse
don Raffaele.
</p>

<p>
In quell’istante urla formidabili echeggiarono sotto
i boschi e una volata di freccie fischiò fra i cespugli
e gli alberi.
</p>

<div class="chapter">
<p><span class="pagenum" id="Page_320">[320]</span></p>

<h2 id="cap22">XXII.
<span class="smaller">Un esercito di rettili.</span></h2>
</div>

<p>
Don Raffaele ed i suoi compagni, udendo quei clamori
e vedendo quelle freccie piantarsi nei cespugli
vicini, erano balzati prontamente in piedi colle armi
in pugno, riparandosi precipitosamente dietro ai grossi
tronchi degli alberi.
</p>

<p>
A cinquanta passi da loro, una turba d’indiani armati
di cerbottane e di lancie le cui punte scintillavano
al sole come se fossero d’oro, si era arrestata
dinanzi ad una barricata di vecchi tronchi d’albero,
caduti forse per decrepitezza.
</p>

<p>
Quegli uomini erano tutti di statura alta; avevano
i capelli lunghi, stretti da una piccola fascia rossa,
come usavano gli antichi peruviani, ed il petto e le
anche coperte da certe giubbe di cotone o di lana di
<span class="pagenum" id="Page_323">[323]</span>
vigogna, abbellite da ricami d’oro e da disegni fatti
con penne d’uccelli abilmente intrecciate<a class="tag" id="tag9" href="#note9">[9]</a>. Dopo quella
volata di freccie, gl’indiani avevano abbassato le cerbottane
e le lancie, come se avessero improvvisamente
rinunciato ad ogni idea ostile. Poco dopo un indiano,
adorno di orecchini, calzato di sandali di lana e con
una grande ciarpa rossa a tre punte, distintivi che
gl’imperatori peruviani non accordavano che ai valorosi,
si fece innanzi agitando un drappo bianco.
</p>

<p>
— È un parlamentario, — disse Yaruri, che si teneva
celato dietro ad un folto cespuglio.
</p>

<p>
L’eperomero s’arrestò a quindici passi dai viaggiatori,
gridando:
</p>

<p>
— Cosa vogliono da noi, gli uomini bianchi?
</p>

<p>
Don Raffaele si fece innanzi, senza però abbandonare
il fucile.
</p>

<p>
— Noi, — disse, — siamo qui venuti per vedere
la Città dell’Oro.
</p>

<p>
— La Città dell’Oro appartiene ai figli del sole e
nessun straniero, pena la morte, può vederla, — rispose
l’indiano.
</p>

<p>
— Noi abbiamo intrapreso un lungo viaggio per
vederla.
</p>

<p>
<span class="pagenum" id="Page_324">[324]</span>
</p>

<p>
— Chi ti ha chiamato?
</p>

<p>
— Nessuno, ma noi vogliamo accertarci dell’esistenza
di Manoa.
</p>

<p>
— Per condurre qui, più tardi, altri uomini bianchi
e distruggerla?
</p>

<p>
— No, perchè noi quando l’avremo veduta ripartiremo
senza fare alcun male ai suoi abitanti, nè più mai ritorneremo, — disse
don Raffaele.
</p>

<p>
— E credi tu che gli Eperomerii possano prestar
fede alle parole degli uomini bianchi? — rispose l’indiano
con amarezza. — I nostri avi hanno conservata
una tradizione: un tempo, lontano da questi luoghi, al
di là delle grandi montagne del sud, al di là d’un
grande fiume venti volte più largo del Venituari, prosperava
un potente impero, quello dei figli del Sole,
quello degli Inchi. Un giorno, dai mari ove il sole
tramonta, sbarcarono degli uomini che avevano la
pelle bianca come te e la barba come te, e misero,
coi tradimenti, a ferro ed a fuoco quel vasto impero.
I nostri avi solo poterono sfuggire alla strage, abbandonando
la patria e qui celandosi. Come vuoi ora che
io creda alle tue promesse?... Uomini bianchi, tornate
alla savana tremante, imbarcatevi e ritornate alle vostre
terre o noi vi daremo battaglia e vi distruggeremo
tutti!...
</p>

<p>
<span class="pagenum" id="Page_325">[325]</span>
</p>

<p>
In quell’istante si udirono le prime note del flauto
di Yaruri. Era una marcia precipitosa, energica, che
scuoteva le fibre. L’esercito dei serpenti si svegliò di
colpo e si mise in moto come spinto innanzi da una
forza misteriosa, strisciando e balzando. Moveva dritto
verso la barricata dinanzi alla quale stavano gli Eperomerii.
</p>

<p>
L’indiano che fino allora aveva parlato, udendo quei
suoni trasalì e gettò all’intorno uno sguardo smarrito.
Solo allora s’accorse della marcia dei serpenti. Emise
un grido di furore e senza attendere la risposta di don
Raffaele fuggì a precipizio verso i compagni, i quali
già stavano ritirandosi rapidamente sotto la foresta.
</p>

<p>
Yaruri si era messo in marcia a fianco dei formidabili
battaglioni, precipitando la sua misteriosa marcia.
Don Raffaele ed i suoi compagni gli si erano messi
dietro stringendo le armi, pronti a servirsene alla prima
resistenza degli indiani.
</p>

<p>
Questi però pareva che non avessero più voglia di
contrastare il passo agli stranieri. Spaventati da quel
numero immenso di serpenti velenosi, continuavano a
ritirarsi, lanciando di tratto in tratto qualche freccia
inoffensiva.
</p>

<p>
Un colpo di fucile sparato da Alonzo, li decise ad
affrettare la fuga.
</p>

<p>
<span class="pagenum" id="Page_326">[326]</span>
</p>

<p>
Oramai pareva che più nulla dovesse arrestare il
cammino degli uomini bianchi e dell’incantatore; l’entrata
nella famosa Città dell’Oro sembrava facile e
certa. A poco a poco però la foresta si diradava e ben
presto i viaggiatori si trovarono dinanzi ad una prateria
coperta di erbe alte più di quattro piedi e perfettamente
secche. All’estremità di quella pianura, a
meno di due miglia, si rizzava la grande montagna e
sui fianchi di quella si vedevano bande d’indiani armati,
che parevano pronte a opporsi alla marcia degli
invasori.
</p>

<p>
— Il nemico! — gridò Alonzo, arrestandosi.
</p>

<p>
Yaruri, sempre suonando, fece cenno di tirare innanzi.
I serpenti, attirati, affascinati da quella marcia
che non s’arrestava un solo istante, avevano già abbandonata
la foresta e s’avanzavano attraverso le erbe
della pianura.
</p>

<p>
Gl’indiani, vedendo gli uomini bianchi continuare la
marcia, emettevano spaventevoli vociferazioni e si udivano
a scagliare maledizioni contro Yaruri chiamandolo
traditore, ma questi non se ne preoccupava e continuava
a suonare con maggior lena.
</p>

<p>
D’improvviso però s’arrestò e parve che fiutasse l’aria
con viva apprensione.
</p>

<p>
Un grido di furore gli irruppe dalle labbra e scagliò
<span class="pagenum" id="Page_327">[327]</span>
lungi da sè il flauto, incrociando rabbiosamente le
braccia.
</p>

<p>
— Cosa fai, Yaruri? — chiesero don Raffaele ed
i suoi compagni.
</p>

<p>
— Siamo vinti, — rispose l’indiano con voce rauca.
</p>

<p>
— Vinti!... Ed i tuoi serpenti?...
</p>

<p>
— Fra pochi minuti saranno tutti estinti.
</p>

<p>
— Ma perchè?....
</p>

<p>
— Guardate!....
</p>

<p>
Delle colonne di fumo s’alzavano vorticosamente alle
estremità della prateria e un acuto odore di bruciaticcio
invadeva rapidamente la pianura. Ben presto si
videro scintillare delle gigantesche cortine di fuoco le
quali si dilatavano con incredibile celerità.
</p>

<p>
— Hanno dato fuoco alle erbe! — esclamò Alonzo.
</p>

<p>
— E fra pochi minuti i miei serpenti si arrostiranno
tutti, — disse Yaruri. — Fuggiamo, o siamo
perduti!...
</p>

<p>
— Ma non possiamo tentare nulla? — chiese don
Raffaele, con rabbia.
</p>

<p>
— Nulla, padrone: cerchiamo di riguadagnare la
savana tremante.
</p>

<p>
Le fiamme s’avanzavano con grande celerità trovando
dovunque combustibile. Si udivano le erbe a sibilare,
a crepitare e si vedevano contorcersi, mentre in aria
<span class="pagenum" id="Page_328">[328]</span>
volteggiavano immense colonne di scintille. I serpenti,
conscii del pericolo, fuggivano da tutte le parti emettendo
fischi di collera, cercando di raggiungere la foresta
protettrice. Già le prime falangi, raggiunte dal
fuoco, s’arrostivano spandendo all’intorno un puzzo
nauseante.
</p>

<p>
Yaruri ed i tre bianchi retrocedevano correndo, facendo
sforzi sovrumani per non farsi raggiungere dai
rettili più agili, i quali balzavano come se avessero le
zampe. La temperatura cominciava a diventare ardente
e sopra ai fuggiaschi cadevano miriadi di scintille e
nubi di cenere caldissima. Le loro provviste di polvere
minacciavano di saltare in aria. Come se quell’incendio
non bastasse, gl’indiani avevano abbandonata
la montagna e si udivano a vociferare al di là
delle erbe ardenti.
</p>

<p>
— Presto, presto! — gridava don Raffaele. — Bisogna
raggiungere la foresta prima degli indiani.
</p>

<p>
Non avevano da percorrere che seicento metri, ma
anche dinanzi a loro le erbe cominciavano a prendere
fuoco. Le scintille che cadevano in tutte le direzioni,
causavano altri incendi.
</p>

<p>
La loro ritirata si cangiò allora in una fuga disperata.
Non correvano più in gruppo serrato, ma dispersi
per giungere più presto ai primi alberi.
</p>

<p>
<span class="pagenum" id="Page_331">[331]</span>
</p>

<p>
Finalmente, facendo un ultimo sforzo, giunsero alla
foresta, ma non si arrestarono e proseguirono la corsa
in direzione della savana tremante. Ormai non si poteva
più forzare il passaggio da quel lato, con tutti
quegli indiani che avevano alle calcagna e che parevano
risoluti ad esterminarli.
</p>

<p>
Era quasi sera quando don Raffaele, sfinito, giungeva
sulle rive della savana tremante.
</p>

<p>
Si volse per vedere se i suoi compagni lo avevano
seguito.
</p>

<p>
Alonzo correva sparando di quando in quando dei
colpi di fucile; il dottore, che non si reggeva quasi
più sulle gambe, si trascinava innanzi penosamente,
ma Yaruri era scomparso.
</p>

<p>
— Dov’è l’indiano? — chiese don Raffaele ad
Alonzo.
</p>

<p>
— Non lo so, — rispose questi.
</p>

<p>
— Ma non era dietro di te?
</p>

<p>
— Quando entrammo nel bosco l’avevo a fianco, ma
poi rimase indietro.
</p>

<p>
— Un indiano! Corrono ben più di noi quei figli
dei boschi.
</p>

<p>
— Che sia stato ucciso?
</p>

<p>
— Non ho udito alcun grido, — disse Velasco.
</p>

<p>
— Mille tuoni!... Yaruri!... Yaruri!...
</p>

<p>
<span class="pagenum" id="Page_332">[332]</span>
</p>

<p>
Gli risposero le urla degli Eperomerii, i quali ormai
si erano lanciati attraverso la foresta.
</p>

<p>
— Non pensiamo a lui, don Raffaele, — disse il
dottore. — Lo ritroveremo più tardi. Se vi preme la
pelle imbarchiamoci.
</p>

<p>
— Andiamo!...
</p>

<p>
Il canotto era ancora arenato sulla sponda. Con una
spinta poderosa lo lanciarono in acqua, vi balzarono
dentro e s’allontanarono arrancando disperatamente.
Già erano lontani duecento metri e stavano fiancheggiando
un isolotto roccioso di pochi metri di estensione,
coperto da alcuni cespugli di legno cannone,
quando Alonzo emise un grido di terrore.
</p>

<p>
— Ti ha ferito qualche freccia? — chiese don Raffaele,
impallidendo.
</p>

<p>
— No.... affondiamo!...
</p>

<p>
Il piantatore si chinò e vide che il fondo del canotto
era già coperto d’un palmo d’acqua.
</p>

<p>
— È stato guastato! — esclamò. — Mille tuoni!...
Presto, approdiamo a quell’isolotto o le sabbie della
savana tremante c’inghiottiranno!
</p>

<p>
Con pochi colpi di remo approdarono e si misero
in salvo fra i cespugli. Il canotto, già mezzo pieno
d’acqua, poco dopo affondava, scomparendo fra quei
pantani senza fondo.
</p>

<p>
<span class="pagenum" id="Page_333">[333]</span>
</p>

<p>
Gl’indiani giungevano allora sulle sponde della savana,
agitando le loro armi e mandando alte grida
di gioia.
</p>

<p>
Erano tre o quattrocento, ma pareva che non avessero
alcuna intenzione di offendere gli stranieri, almeno pel
momento, poichè nessuna freccia fu lanciata.
</p>

<p>
— Siamo in un brutto impiccio, — disse il piantatore. — Comincio
a credere che per noi la Città
dell’Oro sia perduta.
</p>

<p>
— Ed anche la nostra pelle, — aggiunse Alonzo. — Chi
ci leverà da quest’isolotto, ora che non possediamo
più il canotto e che siamo circondati da sabbie
mobili?... Eppure io avevo sperato di giungere a Manoa
senza fastidi, con quell’esercito di rettili.
</p>

<p>
— Dovevamo aspettarci una simile sorpresa, — disse
il dottore. — So che gl’indiani di queste regioni
usavano lasciar crescere le erbe intorno ai loro villaggi,
per respingere gli stranieri col fuoco. Quando gli Spagnuoli
condotti dai luogotenenti di Barreo cercarono
d’inoltrarsi attraverso queste regioni per scoprire l’<i>Eldorado</i>,
furono respinti cogl’incendi, e trecento di
quei conquistatori morirono soffocati ed abbruciati nella
vallata di Maccureguary. So che quando Barreo in persona
tentò l’impresa fu costretto a retrocedere, poichè
le tribù degli Inarcuacari, dei Pariagotti e degli Iranaquari,
<span class="pagenum" id="Page_334">[334]</span>
alleati degli Eperomerii, avevano lasciato
crescere le erbe tre anni per incendiarle.
</p>

<p>
— Ma Yaruri dove sarà? — chiese Alonzo. — Se
fosse qua, quel diavolo d’indiano saprebbe forse trovare
un mezzo per liberarci.
</p>

<p>
— Quell’uomo, visto che la partita era perduta, si
sarà nascosto per cercar di sorprendere il suo avversario
e ucciderlo a tradimento, — rispose don Raffaele. — Un
indiano affronta la morte senza esitare,
pur di vendicarsi.
</p>

<p>
— Ma noi, cosa faremo ora? Fra ventiquattro o
quarant’otto ore la fame ci costringerà alla resa, poichè
abbiamo perdute tutte le nostre provviste.
</p>

<p>
— Chissà! — disse il piantatore.
</p>

<p>
— Cosa speri, cugino?
</p>

<p>
— Penso agli indiani che ci precedevano e mi domando
perchè ci risparmiavano, mentre cercavano di
uccidere Yaruri. Vedremo!... forse gli Eperomerii non
desiderano la nostra morte.
</p>

<div class="chapter">
<p><span class="pagenum" id="Page_335">[335]</span></p>

<h2 id="cap23">XXIII.
<span class="smaller">Il tempio del sole.</span></h2>
</div>

<p>
La notte era discesa sulla immensa savana tremante.
</p>

<p>
Don Raffaele ed i suoi compagni, seduti sulla sponda
dell’isolotto, coi fucili a portata delle mani, vegliavano
assiduamente temendo, da un istante all’altro, un vigoroso
assalto. Tutti e tre erano pensierosi ed invano
si torturavano il cervello per uscire da quella situazione
che ormai consideravano disperata.
</p>

<p>
Sulle rive della savana accampavano gl’indiani seduti
attorno a grandi fuochi. Non facevano dimostrazioni
ostili, ma sorvegliavano rigorosamente gli uomini
bianchi per impedire a loro la fuga.
</p>

<p>
Parecchi canotti erano venuti dalle sponde opposte
di quella palude, ma rimanevano immobili dinanzi agli
alberi della fitta foresta. Eppure sarebbe stato così
<span class="pagenum" id="Page_336">[336]</span>
facile a quei quattro o cinquecento uomini, prendere
d’assalto quell’isolotto che non offriva agli assediati
alcuna ritirata.
</p>

<p>
La notte trascorse in un continuo allarme, ma senza
offese. Pareva che gli indiani non avessero alcuna
premura d’impadronirsi di quei nemici che avevano
cercato di violare il segreto secolare della Città dell’Oro.
</p>

<p>
All’alba la situazione degli assediati non era cambiata,
anzi era peggiorata, poichè non avendo mangiato
dal giorno innanzi, cominciavano già a provare
gli stimoli della fame.
</p>

<p>
— Orsù, — disse Alonzo. — Bisogna prendere
una risoluzione.
</p>

<p>
— E quale? — chiese don Raffaele.
</p>

<p>
— Cerchiamo di scendere a trattative.
</p>

<p>
— Cogl’indiani?
</p>

<p>
— Non vedo altra via migliore.
</p>

<p>
— Non ce n’è bisogno, — disse il dottore.
</p>

<p>
— Perchè?
</p>

<p>
— S’avvicina un parlamentario.
</p>

<p>
Infatti un canotto si era staccato dalla sponda ed
un indiano, privo d’armi, quello istesso che il giorno
precedente li aveva invitati a partire, remava verso
l’isolotto.
</p>

<p>
— Che venga ad offrirci la pace? — chiese Alonzo.
</p>

<p>
<span class="pagenum" id="Page_339">[339]</span>
</p>

<p>
— Lo sapremo presto, — rispose don Raffaele. — Tuttavia
non lasciate le armi e preparatevi a servirvene.
</p>

<p>
L’indiano, attraversato rapidamente quel tratto di
savana, sbarcò sull’isolotto, dicendo:
</p>

<p>
— Gli uomini bianchi non abbiano timore.
</p>

<p>
— Cosa vuoi? — chiese don Raffaele, facendosi
innanzi col fucile in mano.
</p>

<p>
— Che mi ascolti.
</p>

<p>
— Parla.
</p>

<p>
— Gli uomini bianchi non hanno più scampo; la
savana tremante li circonda, non posseggono più il
canotto che noi prima avevamo guastato e sulla sponda
vi sono cinquecento uomini risoluti a difendere il sentiero
che conduce alla Città dell’Oro.
</p>

<p>
— Lo sappiamo, — rispose il piantatore, — ma
gli uomini bianchi hanno ancora le loro armi potenti
e possono uccidere molti uomini prima di morire.
</p>

<p>
— Ne uccideranno cento, duecento, ma poi soccomberanno.
Vi offro dei patti.
</p>

<p>
— Quali sono?
</p>

<p>
— Di arrendervi e vi prometto salva la vita.
</p>

<p>
— Allora lasciaci ritornare al nostro paese.
</p>

<p>
— Deciderà Yopi.
</p>

<p>
— Dov’è questo Yopi?
</p>

<p>
<span class="pagenum" id="Page_340">[340]</span>
</p>

<p>
— A Manoa.
</p>

<p>
— Noi lo aspetteremo.
</p>

<p>
L’indiano aggrottò la fronte.
</p>

<p>
— I discendenti degli Inchi, i figli del Sole, non
sono i servi degli uomini bianchi, — rispose con fierezza. — Tu
parli come un padrone, mentre sei nostro
prigioniero.
</p>

<p>
— Non ancora.
</p>

<p>
— La fame ti costringerà ad arrenderti.
</p>

<p>
— Mille tuoni!... Ma cosa pretendi tu?
</p>

<p>
— Le vostre armi, innanzi a tutto.
</p>

<p>
— E poi?...
</p>

<p>
— Che vi lasciate trasportare in un luogo isolato.
</p>

<p>
— Per ucciderci con maggior comodità?
</p>

<p>
— Giuro su Pachacamac<a class="tag" id="tag10" href="#note10">[10]</a>, nostro dio supremo,
che voi avrete salva la vita.
</p>

<p>
— Anche Yaruri?
</p>

<p>
— Il traditore?... Mai!... Chi tradisce il segreto
della Città dell’Oro deve morire, e Yaruri morrà.
</p>

<p>
— È caduto nelle vostre mani? — chiese il piantatore
con commozione.
</p>

<p>
— Lo saprai più tardi. Orsù, gli uomini bianchi
si decidano o li estermineremo.
</p>

<p>
<span class="pagenum" id="Page_341">[341]</span>
</p>

<p>
— Accordami cinque minuti.
</p>

<p>
Poi volgendosi verso i suoi compagni, disse:
</p>

<p>
— Cosa mi consigliate di fare?
</p>

<p>
— Arrendiamoci, — rispose il dottore. — Forse
non oseranno ucciderci.
</p>

<p>
— E non si potrebbe fucilare quest’indiano ed impadronirsi
del suo canotto? — disse Alonzo.
</p>

<p>
— E poi avremo addosso quei trenta o quaranta
canotti che vedi presso la sponda e due o trecento
uomini. Resistere a simile assalto sarebbe una pazzia.
</p>

<p>
— Arrendiamoci, don Raffaele, — ripetè Velasco.
Forse potremo vedere la Città dell’Oro.
</p>

<p>
— Sia, — disse il piantatore.
</p>

<p>
— E Yaruri? — chiese Alonzo.
</p>

<p>
— Cercheremo di ottenere la sua grazia.
</p>

<p>
Poi volgendosi verso l’indiano che era rimasto impassibile
come una statua di porfido, disse:
</p>

<p>
— Ecco le nostre armi: ci mettiamo nelle mani di
Yopi, ma contiamo sul tuo giuramento.
</p>

<p>
— Gli Eperomerii non giurano invano.
</p>

<p>
Un istante dopo don Raffaele ed i suoi compagni
salivano nel canotto e sbarcavano fra gl’indiani affollati
sulla sponda della savana.
</p>

<p>
Nessun grido di trionfo accolse la loro resa. Furono
presi, coricati entro tre amache sospese a tre
<span class="pagenum" id="Page_342">[342]</span>
lunghe pertiche sostenute da dodici robusti indiani e
trasportati attraverso la foresta con grande rapidità.
Avevan loro lasciate libere le braccia e le gambe, ma
quei quattro o cinquecento indiani li seguivano da vicino,
portando con loro le lancie e le cerbottane.
</p>

<p>
Tre ore dopo quella turba si arrestava dinanzi ad un
grandioso fabbricato di pietra, perfettamente rettangolare,
sostenuto all’ingiro da ventiquattro colonne adorne
di lamine d’oro e col tetto coperto da lastre d’egual
metallo, le quali scintillavano sotto i raggi del sole.
</p>

<p>
Don Raffaele ed i suoi compagni furono fatti scendere
e rinchiusi in una grande sala colle pareti pure
di pietra e che riceveva la luce da due spaziose finestre,
ma aperte a venti piedi dal suolo.
</p>

<p>
L’unico ornamento che si vedesse, era l’immagine
del sole formato da un grande disco d’oro con i raggi
d’argento, collocato all’estremità della sala, di fronte
alla porta d’ingresso.
</p>

<p>
— Voi rimarrete qui fino a che Yopi avrà deciso
sulla vostra sorte, — disse l’indiano a cui si erano
arresi. — Non temete nulla e riposate tranquilli.
</p>

<p>
Poi tutti gl’indiani uscirono chiudendo e sprangando
la porta.
</p>

<p>
— Dove ci hanno condotti? — chiese Alonzo, che
non si era ancora rimesso dal suo sbalordimento.
</p>

<p>
<span class="pagenum" id="Page_343">[343]</span>
</p>

<p>
— In un tempio dedicato al sole, credo, — rispose
il dottore, che contemplava tranquillamente l’immagine
dell’astro diurno. — A quanto pare, questi indiani
hanno conservato l’antica religione dei Peruviani.
</p>

<p>
— Ma intanto ci lasciano morire di fame, dottore.
</p>

<p>
— Spero che si ricorderanno di noi.
</p>

<p>
— E tarderà molto quel signor Yopi, a decidersi
sulla nostra sorte? Io comincio a non vederci più chiaro
in tutte queste avventure.
</p>

<p>
— Ditemi, Velasco, — disse don Raffaele, che da
qualche istante pareva tormentato da un pensiero. — Gli
Inchi offrivano sacrifici umani al Sole?
</p>

<p>
— No, don Raffaele. Nelle grandi solennità uccidevano
delle pecore o delle vigogne, dei lama, e mai
uomini.
</p>

<p>
— Nemmeno i nemici fatti prigioni in guerra?
</p>

<p>
— No.
</p>

<p>
— Mi levate un grande peso che mi opprimeva,
Velasco. Cominciavo a temere che avessero intenzione
di offrire la nostra vita al Sole.
</p>

<p>
— Non abbiate questo timore: gli antichi Peruviani
non erano cattivi, tutt’altro.
</p>

<p>
— Ma cosa vorrà fare di noi Yopi?
</p>

<p>
— Non saprei dirvelo.
</p>

<p>
— Che situazione poco allegra, Velasco!
</p>

<p>
<span class="pagenum" id="Page_344">[344]</span>
</p>

<p>
— Non disperiamo, don Raffaele.
</p>

<p>
— Zitti! — disse Alonzo.
</p>

<p>
Aveva udito delle voci presso la porta. Poco dopo
le sbarre vennero levate ed entrarono due indiani, portando
due grandi ceste di foglie intrecciate, contenenti
gran numero di quelle mezze zucche seccate chiamate
<i>cui</i>, ricolme di varie specie di radici, di frutta e di
liquidi.
</p>

<p>
Deposero i canestri a terra, fecero un inchino dinanzi
agli uomini bianchi piegando un ginocchio, poi
se ne andarono senza aver pronunciata una sola parola.
</p>

<p>
— La colazione viene in buon punto, — disse
Alonzo. — Il mio ventre è perfettamente vuoto.
</p>

<p>
— Vediamo cosa hanno recato, — disse il dottore,
gettando uno sguardo sui canestri. — Diamine!... Un
vero pasto d’antichi Peruviani!... Questi indiani, a
quanto sembra, non solo hanno conservata la religione
primitiva degli Inchi, ma anche le abitudini di quei
figli del Sole. Ecco qui una minestra di <i>quinea</i>, molto
in uso nel Perù tre secoli or sono.
</p>

<p>
— Cos’è questa <i>quinea</i>? — chiese don Raffaele.
</p>

<p>
— Una specie di miglio che produce il <i>chenopodio</i>,
una pianta le cui foglie si mangiavano avidamente da
quei popoli e che si dice fossero tenere e di buon
sapore.
</p>

<p>
<span class="pagenum" id="Page_345">[345]</span>
</p>

<p>
— E questo <i>cui</i> cosa contiene, mio erudito amico? — chiese
il piantatore.
</p>

<p>
— Sono <i>larvi</i>, specie di piselli, ma come ben vedete,
più grossi dei nostri ed anche migliori. Quelle
pallottoline polpose, grosse come un pollice ed arrostite,
sono <i>papa</i> e servivano di pane agli Inchi; quelle
piccole radici, che sono seccate al sole e che sono più
dolci dello zucchero, si chiamano <i>toca</i> e quelle patate
rosse, gialle, nere e bianche, che hanno ognuna un
sapore differente, si chiamano <i>upicu</i>.
</p>

<p>
— E questi tuberi?
</p>

<p>
— Sono <i>cuchuchu</i>, specie di tartufi e quelli altri
sono <i>inchi</i> e hanno il sapore delle mandorle, ma crudi
producono un forte mal di capo e cotti sono invece
sanissimi.
</p>

<p>
— E questi liquidi?
</p>

<p>
— Birra di maiz.
</p>

<p>
— E quei due uomini, chi sono? — chiese Alonzo.
</p>

<p>
Il dottore e don Raffaele alzarono il capo. Due indiani
erano silenziosamente entrati da una porta laterale
e si erano fermati dinanzi ai prigionieri colle braccia
incrociate sul petto ed il sorriso sulle labbra.
</p>

<p>
Don Raffaele balzò in piedi emettendo un grido di
stupore, poi lanciandosi verso di loro colle pugna chiuse,
esclamò:
</p>

<p>
<span class="pagenum" id="Page_346">[346]</span>
</p>

<p>
— Tu Manco!... Tu Huayna!...
</p>

<p>
— Noi, padrone, — risposero i due indiani, senza
muoversi.
</p>

<p>
— E venite a vendicarvi della vostra schiavitù?
</p>

<p>
— No, padrone; veniamo per dirti che noi abbiamo
ottenuto da Yopi la tua grazia.
</p>

<p>
— Ah!...
</p>

<p>
— Ma chi sono quei due indiani? — chiesero Alonzo
ed il dottore, stupiti.
</p>

<p>
— Volete saperlo? — disse don Raffaele. — Sono
i due indiani che ci precedevano e che ci affondarono
la scialuppa.
</p>

<p>
— Ma come li conosci, cugino?
</p>

<p>
— Sono i due schiavi fuggiti dalla piantagione.
</p>

<p>
— È vero, padrone, — risposero i due indiani.
</p>

<p>
— Il mio sospetto era vero! — esclamò il dottore. — Quel
grido udito sulla terrazza, l’avevo sempre
negli orecchi.
</p>

<p>
— Siete voi adunque che ci avete suscitati tutti
quegli ostacoli, per impedirci di giungere alla Città
dell’Oro? — chiese Alonzo.
</p>

<p>
— Sì, — rispose Manco. — Agli uomini bianchi
è proibito inoltrarsi nelle terre abitate dai discendenti
dei figli del Sole e noi volevamo arrestarvi, ma senza
farvi male. Avremmo potuto uccidervi a colpi di fucile
<span class="pagenum" id="Page_347">[347]</span>
più di venti volte, e come vedete, vi abbiamo sempre
risparmiati.
</p>

<p>
— Ma conoscevi Yaruri? — chiese don Raffaele.
</p>

<p>
— Sì, padrone.
</p>

<p>
— Spiegati.
</p>

<p>
— Noi siamo due Eperomerii come Yopi. Il vostro
amico viaggiatore, che ci fece schiavi, ci aveva sorpresi
alla foce del Tipapu mentre noi cacciavamo i
<i>manati</i> (lamantini). La sera che vi vedemmo tornare
alla piantagione in compagnia di Yaruri, ci nacque il
sospetto che quell’uomo volesse tradire il secolare segreto
della Città dell’Oro e ci inerpicammo fino alla
terrazza, nascondendoci fra le piante rampicanti. Nessuna
delle vostre parole ci sfuggì e fu in quel momento
che Huayna, sdegnato per l’infame tradimento,
non potè trattenere quel grido di rabbia che tanto vi
sorprese. Prendemmo subito la nostra decisione. Nei
vostri magazzini c’impadronimmo di due fucili, salimmo
in uno dei vostri più rapidi canotti munito di una piccola
vela e non veduti prendemmo il largo per fermarvi e
per avvertire la nostra tribù del pericolo che correva.
Due volte tentammo di abbattere il traditore, ma un
genio malefico lo proteggeva. Quando vi arrestammo
alla seconda cateratta, fuggimmo per avvertire Yopi e
la nostra tribù e quelle alleate si prepararono alla difesa.
</p>

<p>
<span class="pagenum" id="Page_348">[348]</span>
</p>

<p>
— Ma perchè ci avete risparmiati? — chiese don
Raffaele.
</p>

<p>
— Perchè durante la nostra schiavitù mai abbiamo
avuto a dolerci di te, padrone, — disse Manco con
nobiltà.
</p>

<p>
— Grazie, — rispose il piantatore con voce commossa. — Ma
Yaruri che persona è?
</p>

<p>
— Un ambizioso che odiava Yopi mortalmente, perchè
questi era stato eletto capo supremo della tribù
dei figli del Sole.
</p>

<p>
— E dov’è ora Yaruri?
</p>

<p>
— Nelle nostre mani.
</p>

<p>
— Dove l’avete preso?
</p>

<p>
— Nella foresta, mentre strisciava fra le piante per
guadagnare Manoa e pugnalare a tradimento Yopi.
</p>

<p>
— E cosa ne farete di quell’uomo?
</p>

<p>
— I traditori meritano la morte: i caimani dello
stagno nero lo attendono.
</p>

<p>
— E se io vi promettessi di condurlo con me e
non lasciarlo più mai rivedere questi luoghi?
</p>

<p>
— È impossibile concedertelo. Yopi lo ha condannato
e Yaruri morrà.
</p>

<p>
— E noi? Verremo uccisi?
</p>

<p>
— No; domani i <i>piaye</i> interrogheranno le viscere
dell’agnello nero durante la festa di <i>Raynù</i>, ma Yopi
<span class="pagenum" id="Page_349">[349]</span>
ha detto a loro che voi non dovete morire e lo obbediranno.
</p>

<p>
— Ma dove si farà questa festa?
</p>

<p>
— In questo tempio che è dedicato al sole.
</p>

<p>
— E ci lascierà ritornare al nostro paese liberi?
</p>

<p>
— Si, poichè noi così abbiamo voluto, in compenso
della nostra fedeltà.
</p>

<p>
— Grazie, miei buoni amici, — disse don Raffaele,
tendendo a loro le mani. — Ma la Città dell’Oro non
potremo vederla noi?
</p>

<p>
— Forse, dall’alto della montagna. Addio padrone:
a domani.
</p>

<div class="chapter">
<p><span class="pagenum" id="Page_350">[350]</span></p>

<h2 id="cap24">XXIV.
<span class="smaller">Il supplizio del traditore.</span></h2>
</div>

<p>
La festa di <i>Raynù</i>, che gli Inchi celebravano in
onore del Sole, e che gli abitanti della Città dell’Oro
avevano conservata, i soli forse di quella grande nazione
ferocemente dispersa dai conquistatori spagnuoli,
era una delle più grandi, delle più pompose, delle più
magnifiche degli antichi Peruviani.
</p>

<p>
Scadeva nel solstizio boreale, quando cioè il sole,
toccato già il punto più lontano del Perù, muoveva
a recargli ogni giorno crescente luce e calore, infondendo
nuova vita a tutta la natura.
</p>

<p>
Gl’Inchi la solennizzavano con un apparato sfarzoso,
ma prima vi si preparavano con un digiuno di tre
giorni, durante i quali non era permesso di accendere
fuoco in nessuna casa, ma si accordava agli abitanti
<span class="pagenum" id="Page_351">[351]</span>
di mangiare pochi grani di maiz crudo e di bere poche
goccie d’acqua.
</p>

<p>
L’imperatore, che in quel giorno faceva le funzioni
di sommo pontefice, prima dello spuntare del sole usciva
dai suoi grandiosi palazzi seguito da centinaia di <i>curachi</i><a class="tag" id="tag11" href="#note11">[11]</a>
coperti di abiti finissimi, luccicanti di pagliuzze
d’oro e di ricami d’argento e le teste adorne di ghirlande
d’oro massiccio e coperti di pelli di fiere o adorni
d’ali di condor, e da un numero infinito di soldati e
di popolani rappresentanti le diverse nazioni sottomesse
all’impero.
</p>

<p>
Quell’immenso corteo si recava nella grande piazza
di Cusco, — allora questa era città capitale dell’impero, — ed
attendeva, a piedi nudi, il sorgere del
sole. Appena il primo raggio appariva sulle alte vette
della Cordigliera, tutti cadevano in ginocchio con ambe
le braccia tese innanzi, per adorarlo, mandando baci
e chiamandolo dio e padre.
</p>

<p>
L’imperatore, solo fra tutti, s’alzava e tenendo in
mano un vaso d’oro pieno della bevanda ordinaria del
paese, come primogenito del Sole lo invitava a bere.
</p>

<p>
Ritenendosi accolta l’offerta e supponendo da parte
dell’astro diurno eguale invito, l’imperatore in altro
<span class="pagenum" id="Page_352">[352]</span>
vaso beveva qualche sorso, dividendo poi il rimanente
liquido fra gli altri principi del sangue, che lo bevevano
entro tazzine d’oro che poi portavano con loro a
tale scopo.
</p>

<p>
Dopo questa cerimonia l’imperatore ed i più grandi
personaggi si recavano nel tempio del sole ove vedevasi
l’immagine dell’astro, di gigantesche dimensioni,
coi raggi d’oro e d’argento adorni di pietre preziose
e si deponevano dinanzi ad esso le offerte dei Curachi
e dei rappresentanti delle provincie, consistenti in piccoli
animali d’oro o d’argento od oggetti di maggior
pregio.
</p>

<p>
I ministri del tempio intanto sacrificavano grande
numero di agnelli e interrogavano ansiosamente le viscere,
il cuore ed i polmoni d’un agnello nero, per conoscere
se il sole era soddisfatto di tutti quegli omaggi.
</p>

<p>
Se dopo ucciso l’animale i polmoni palpitavano ancora,
se i condotti d’aria erano ben gonfi dopo d’avervi
soffiato dentro, la risposta era affermativa. In caso contrario
sacrificavano un montone, poi un’altra pecora e
se anche queste davano infausti segni, i peruviani ritenevano
che l’astro maggiore fosse malcontento di loro
e si preparasse a punirli.
</p>

<p>
In seguito si bruciava il cuore delle vittime, si accendeva
il fuoco sacro mediante un vasettino concavo
<span class="pagenum" id="Page_355">[355]</span>
d’un metallo lucidissimo, entro il quale, riflettendosi i
raggi come nel centro d’una lente, accendevano del
cotone ben asciutto, si cucinavano con quello tutti gli
animali uccisi e le carni venivano dispensate ai presenti.
</p>

<p>
La festa terminava con una distribuzione di pezzettini
di pane, detto <i>caucu</i>, preparati dalle sacerdotesse
del tempio del Sole, in sfide a chi più beveva
ed in brindisi senza fine.....
</p>

<p class="dots">················</p>

<p>
L’indomani, prima dell’alba, don Raffaele ed i suoi
compagni venivano bruscamente svegliati da un concerto
di flauti e di tamburelli, accompagnato di quando
in quando da vociferazioni acutissime. Pareva che dinanzi
al tempio del Sole si fossero radunate parecchie
migliaia di persone.
</p>

<p>
Don Raffaele ed Alonzo si erano svegliati in preda
ad una viva inquietudine, temendo che gl’indiani si
preparassero ad assalirli, malgrado le promesse di
Manco e di Huayna. Il dottore però, che sapeva di
cosa trattavasi, si affrettò a tranquillarli.
</p>

<p>
— Non temete, — diss’egli. — Comincia la festa
di <i>Raynù</i> e gl’indiani si radunano per salutare l’astro
che sta per comparire.
</p>

<p>
— Entreranno qui poi? — chiese Alonzo.
</p>

<p>
<span class="pagenum" id="Page_356">[356]</span>
</p>

<p>
— Certamente, — rispose Velasco. — Verranno a
sacrificare l’agnello nero per interrogarne le viscere.
</p>

<p>
Il vocìo intanto continuava. Ad un tratto però cessò
del tutto, ma poco dopo si udirono echeggiare grida
acute, mentre i flauti suonavano furiosamente e i tamburelli
precipitavano le battute.
</p>

<p>
— Il Sole è comparso, — disse il dottore, che porgeva
attento orecchio a quei diversi fragori.
</p>

<p>
Passarono ancora alcuni minuti di ansietà per don
Raffaele e per Alonzo, i quali non si sentivano del
tutto tranquilli, poi le porte del tempio s’aprirono e
comparvero otto indiani adorni di penne variopinte e
di sottanini ricamati d’oro, portando un trono d’oro sul
quale sedeva un altro indiano recante in fronte la fascia
rossa, distintivo dei discendenti dei figli del Sole,
e coperto d’una specie di manto intessuto con pagliuzze
d’oro. Aveva ai piedi dei calzari di cotone rosso e sul
petto portava, appesa ad una catenella, l’immagine del
Sole. Quell’uomo poteva avere trent’anni. Era alto di
statura, aveva la fronte spaziosa, i lineamenti molto
più regolari dei suoi compatrioti, gli sguardi intelligenti
e la sua pelle era leggermente abbronzata, ma
con dei riflessi ramigni.
</p>

<p>
— Yopi forse? — chiese don Raffaele, guardando
fisso l’indiano.
</p>

<p>
<span class="pagenum" id="Page_357">[357]</span>
</p>

<p>
— È lui, — gli rispose una voce.
</p>

<p>
Si volse e si trovò presso a Manco.
</p>

<p>
— Non temete, padrone, — continuò l’ex schiavo. — Siete
salvi.
</p>

<p>
Il re della Città dell’Oro discese dinanzi all’immagine
del Sole sospesa all’estremità del tempio, s’inginocchiò
toccando colla fronte le pietre del pavimento,
poi le offerse un vaso d’oro, squisitamente cesellato,
mentre altri indiani, i più grandi dignitari di certo,
offrivano pietre preziose, smeraldi e turchine o figurine
d’uccelli o di animali d’oro massiccio.
</p>

<p>
Poi Yopi s’alzò e volgendosi verso i <i>piaye</i> che lo
avevano seguito, gridò:
</p>

<p>
— Si conduca l’agnello.
</p>

<p>
La folla che si assiepava nel tempio s’aprì e fu
tratto innanzi un grosso agnello, col pelame tutto nero.
</p>

<p>
I <i>piaye</i> volsero la testa dell’animale verso levante,
poi uno di loro, armatosi d’un coltello aguzzo e tagliente,
gli aprì il fianco sinistro levandogli rapidamente,
secondo l’antico rito, le viscere, poi i polmoni
ed il cuore.
</p>

<p>
Le une erano uscite intatte, i secondi palpitavano
ancora ed il terzo non aveva alcun guasto: l’augurio
non poteva essere migliore ed il popolo salutò il felice
annuncio con grida di gioia.
</p>

<p>
<span class="pagenum" id="Page_358">[358]</span>
</p>

<p>
Allora Yopi, volgendosi verso gli uomini bianchi
che si erano aggruppati presso Manco, gridò:
</p>

<p>
— Il Sole vi protegge, o stranieri: voi non morrete.
</p>

<p>
Acceso il fuoco sacro e dispensato il <i>caucu</i>, Yopi
fece sgombrare il tempio e avvicinandosi a don Raffaele
ed ai suoi compagni, disse:
</p>

<p>
— Un canotto vi aspetta nella savana tremante;
andate, partite, siete liberi.
</p>

<p>
— Grazie, — dissero i tre spagnuoli.
</p>

<p>
— Prima però di lasciare questo tempio, — riprese
Yopi, dopo un istante di silenzio, — giuratemi sul vostro
Dio di non ritornare più mai in questi luoghi,
nè di additare mai a nessun uomo bianco la via che
conduce alla Città degli ultimi figli del Sole.
</p>

<p>
— Io lo giurerò, ma ad una condizione, — disse
don Raffaele.
</p>

<p>
— Parla.
</p>

<p>
— Lasciami, pur da lontano, mirare per un istante
solo la Città dell’Oro. Noi non siamo qui venuti per
depredarla delle sue ricchezze, ma per vederla ed accertarne
l’esistenza.
</p>

<p>
— E tu giurerai di non additare a nessun altro
bianco il luogo ove l’hai veduta?
</p>

<p>
— Te lo giuro, Yopi.
</p>

<p>
<span class="pagenum" id="Page_359">[359]</span>
</p>

<p>
— E lo giuriamo anche noi, — dissero Alonzo ed
il dottore.
</p>

<p>
— Ebbene, seguitemi sulla montagna!
</p>

<p>
Si sbarazzò del manto e uscì dal tempio seguito
da Manco e dai tre spagnuoli.
</p>

<p>
La vasta piazza che s’apriva in mezzo alla foresta,
poco prima brulicante di popolo, era deserta. Quegli
indiani erano di già tutti ritornati a Manoa o si erano
radunati altrove?
</p>

<p>
Yopi procedeva con passo rapido salendo i primi
pendii della grande montagna, la quale spingeva la
sua vetta a sei o settemila piedi d’altezza. Don Raffaele
ed i suoi compagni penavano non poco a tenergli
dietro, essendo le salite assai erte ed interrotte da
boschi di cespugli assai fitti e da torrenti, i quali pareva
che tutti si scaricassero in un luogo situato verso
l’est, dietro a profondi precipizi.
</p>

<p>
Verso le dieci del mattino, mentre stavano per inoltrarsi
sull’orlo d’un burrone tagliato a picco, giunsero
ai loro orecchi delle grida acute, strazianti.
</p>

<p>
— Da dove vengono queste grida? — chiese don
Raffaele fermandosi, in preda ad una vaga inquietudine.
</p>

<p>
— Dal fondo dell’abisso, — rispose Yopi con voce
cupa.
</p>

<p>
— Ma cosa succede?
</p>

<p>
<span class="pagenum" id="Page_360">[360]</span>
</p>

<p>
— Si punisce l’uomo che tradì il segreto secolare
della Città dell’Oro.
</p>

<p>
— Yaruri?...
</p>

<p>
— Sì.
</p>

<p>
— Grazia per lui, Yopi.
</p>

<p>
— Mai!...
</p>

<p>
— Lo condurrò con me e non tornerà più mai.
</p>

<p>
— No.
</p>

<p>
— Sei inflessibile?
</p>

<p>
— I traditori si uccidono.
</p>

<p>
Poi il re della Città dell’Oro s’avanzò sull’orlo
dell’abisso, gridando:
</p>

<p>
— Figli del Sole, è l’ora della vendetta!...
</p>

<p>
Don Raffaele ed i suoi compagni si erano lanciati
innanzi, pallidi per l’emozione.
</p>

<p>
Sotto di loro, a quattrocento metri di profondità,
s’apriva uno stagno le cui acque nere erano popolate
da giganteschi caimani. All’intorno le sponde erano
gremite d’indiani. Don Raffaele, Alonzo ed il dottore,
videro confusamente precipitare qualche cosa di oscuro
dall’alto d’una rupe cadente a picco e piombare nello
stagno con un sordo tonfo.
</p>

<p>
Poco dopo videro emergere da quelle acque un
grosso tronco d’albero e scorsero, legato solidamente
a quello, il traditore Yaruri.
</p>

<p>
<span class="pagenum" id="Page_361">[361]</span>
</p>

<p>
I caimani, vedendo quella preda, si erano precipitati
innanzi. Per alcuni istanti si videro azzuffarsi sopra
Yaruri, si udirono due o tre grida strazianti, poi non
si vide galleggiare che il solo albero.
</p>

<p>
— Giustizia è fatta! — disse Yopi. — Venite!...
</p>

<p>
E riprese la marcia con maggior lena, salendo la
montagna. I tre bianchi, ancora atterriti per quel
dramma svoltosi sotto i loro occhi, l’avevano seguito
come se avessero fretta di fuggire da quel luogo.
</p>

<p>
A mezzodì toccavano la vetta della montagna.
</p>

<p>
Yopi s’arrestò e tese un braccio verso l’est dicendo:
</p>

<p>
— Guardate: ecco la Città dell’Oro, ecco Manoa!...
</p>

<p>
I tre uomini bianchi si erano precipitati innanzi:
là, in mezzo ad una vallata racchiusa da immense
rocce tagliate a picco, appariva una grande città i cui
tetti d’oro e le cui colonne dorate scintillavano sotto
i raggi del Sole.
</p>

<p>
Un grido di meraviglia, di stupore, irruppe dalle
loro labbra. Fecero atto di slanciarsi innanzi, ma Yopi
con un gesto energico li arrestò e additando a loro
la savana tremante, le cui acque bagnavano la base
della montagna, disse con voce quasi minacciosa:
</p>

<p>
— Ed ora partite e non ritornate più mai!...
</p>

<div class="chapter">
<p><span class="pagenum" id="Page_362">[362]</span></p>

<h2 id="conclusione">Conclusione.</h2>
</div>

<p>
Cinque ore dopo don Raffaele, Alonzo ed il dottore,
giungevano sulle sponde della savana tremante e s’imbarcavano
in un canotto che Yopi aveva fatto preparare
per loro.
</p>

<p>
Il re degli ultimi figli del Sole, se non aveva concesso
a quegli uomini bianchi di entrare in quella famosa
città fondata dagli Inchi, aveva però voluto dare
una prova della ricchezza del suo popolo, poichè nel
canotto aveva fatto imbarcare, oltre grande copia di
provvigioni, un gran numero di doni: uccelli d’oro
massiccio, pesci e piccoli animali dello stesso prezioso
metallo, pel valore di cento e più mila piastre.
</p>

<p>
I nostri viaggiatori, doppiamente contenti di aver
salvato le loro vite e di ritornare ricchi, non mancarono
alla parola data. Diedero un addio a quei luoghi
<span class="pagenum" id="Page_363">[363]</span>
abitati dai discendenti degli antichi peruviani e scesero
l’Orenoco.
</p>

<p>
Un mese dopo sbarcavano sani e salvi alla piantagione,
ricevuti dal fedele Ibara.
</p>

<p>
Il giuramento fatto non fu rotto e mai più osarono
ritornare sull’alto Orenoco, come a nessun altro confessarono,
per lunghi anni, il luogo ove avevano veduto,
dall’alto della montagna, quella famosa Città
dell’Oro, visitata tre secoli prima da Giovanni Martinez
e con tanto accanimento cercata, ma senza frutto,
da Quesada, da Barreo, da Domingo Vera, dal cavalier
Raleigh e Keymis ed anche da tanti altri audaci esploratori
di quest’ultimo secolo.
</p>

<p class="pad2 center large">
<span class="smcap">Fine.</span>
</p>

<div class="somm">
<p>
<span class="pagenum" id="Page_365">[365]</span>
</p>

<h2><a id="indice" href="#indfront">
INDICE.</a></h2>

<table class="indice">
 <tr>
  <td class="cap">I.</td> <td>Yaruri</td> <td class="pag"><a href="#cap1">Pag. 3</a></td>
 </tr>
 <tr>
  <td class="cap">II.</td> <td>La leggenda dell’Eldorado</td> <td class="pag"><a href="#cap2">16</a></td>
 </tr>
 <tr>
  <td class="cap">III.</td> <td>Una fuga misteriosa</td> <td class="pag"><a href="#cap3">36</a></td>
 </tr>
 <tr>
  <td class="cap">IV.</td> <td>L’Orenoco</td> <td class="pag"><a href="#cap4">48</a></td>
 </tr>
 <tr>
  <td class="cap">V.</td> <td>Un fuoco sospetto</td> <td class="pag"><a href="#cap5">62</a></td>
 </tr>
 <tr>
  <td class="cap">VI.</td> <td>I mangiatori di terra</td> <td class="pag"><a href="#cap6">79</a></td>
 </tr>
 <tr>
  <td class="cap">VII.</td> <td>La caccia al «Jacarè»</td> <td class="pag"><a href="#cap7">95</a></td>
 </tr>
 <tr>
  <td class="cap">VIII.</td> <td>Le testuggini dell’Orenoco</td> <td class="pag"><a href="#cap8">109</a></td>
 </tr>
 <tr>
  <td class="cap">IX.</td> <td>Una freccia mortale</td> <td class="pag"><a href="#cap9">124</a></td>
 </tr>
 <tr>
  <td class="cap">X.</td> <td>Fra i pecari e le mosche-cartone</td> <td class="pag"><a href="#cap10">138</a></td>
 </tr>
 <tr>
  <td class="cap">XI.</td> <td>Una emigrazione di formiche fiamminghe</td> <td class="pag"><a href="#cap11">102</a></td>
 </tr>
 <tr>
  <td class="cap">XII.</td> <td>Smarriti nella foresta vergine</td> <td class="pag"><a href="#cap12">168</a></td>
 </tr>
 <tr>
  <td class="cap">XIII.</td> <td>I succhiatori di sangue</td> <td class="pag"><a href="#cap13">184</a></td>
 </tr>
 <tr>
  <td class="cap">XIV.</td> <td>I lamantini dell’Orenoco</td> <td class="pag"><a href="#cap14">199</a></td>
 </tr>
 <tr>
  <td class="cap">XV.</td> <td>Ancora i segnali misteriosi</td> <td class="pag"><a href="#cap15">213</a></td>
 </tr>
 <tr>
  <td class="cap">XVI.</td> <td>La cateratta d’Ature</td> <td class="pag"><a href="#cap16">229</a></td>
 </tr>
 <tr>
  <td class="cap">XVII.</td> <td>L’agguato degl’indiani</td> <td class="pag"><a href="#cap17">240</a></td>
 </tr>
 <tr>
  <td class="cap">XVIII.</td> <td>L’assalto dei caimani</td> <td class="pag"><a href="#cap18">259</a></td>
 </tr>
 <tr>
  <td class="cap">XIX.</td> <td>Il pane degli indiani</td> <td class="pag"><a href="#cap19">272</a></td>
 </tr>
 <tr>
  <td class="cap">XX.</td> <td>La prima minaccia dei figli del sole</td> <td class="pag"><a href="#cap20">287</a></td>
 </tr>
 <tr>
  <td class="cap">XXI.</td> <td>L’incantatore di serpenti</td> <td class="pag"><a href="#cap21">304</a></td>
 </tr>
 <tr>
  <td class="cap">XXII.</td> <td>Un esercito di rettili</td> <td class="pag"><a href="#cap22">320</a></td>
 </tr>
 <tr>
  <td class="cap">XXIII.</td> <td>Il tempio del sole</td> <td class="pag"><a href="#cap23">335</a></td>
 </tr>
 <tr>
  <td class="cap">XXIV.</td> <td>Il supplizio del traditore</td> <td class="pag"><a href="#cap24">350</a></td>
 </tr>
 <tr>
  <td>&#160;</td> <td>Conclusione</td> <td class="pag"><a href="#conclusione">362</a></td>
 </tr>
</table>

<hr>
</div>

<div class="opere">
<p class="center">
DEL MEDESIMO AUTORE:
</p>

<table class="indice">
 <tr>
  <td><i>La Scimitarra di Budda</i>, racconto illustrato</td> <td class="pag">L. 5&nbsp;—</td>
 </tr>
 <tr>
  <td><i>I Pescatori di Balene</i>, racconto illustrato</td> <td class="pag">4 50</td>
 </tr>
 <tr>
  <td><i>I Naufraghi del «Poplador»</i>, racconto illustrato</td> <td class="pag">3&nbsp;—</td>
 </tr>
</table>

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Lamantino.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Amuleto.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Specie di <i>tafià</i> che si estrae dalla canna da zucchero.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>325,000 lire italiane.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Foglie d’un albero che cresce nell’Indocina e che si masticano mescolate
a noci d’<i>arecche</i> e ad un po’ di calce.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Medico.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Acquavite.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Queste gallerie esistono tuttora.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span>Gli Inchi erano famosi in questi lavori.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span>Era il dio adorato dagli antichi Peruviani.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>Governatori delle provincie.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Le illustrazioni della versione originale non sono state incluse in questo ebook.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 73336 ***</div>
</body>
</html>

